#000001
W nocy ze środy na czwartek zmarł po długiej i ciężkiej chorobie 
minister kultury i dziedzictwa narodowego Andrzej Zakrzewski. 
Miał 59 lat. Z wykształcenia prawnik, był historykiem, badaczem 
historii, m.in. II Rzeczypospolitej. Przez wiele lat pracował w 
Instytucie Historii PAN. 
W latach 1991-95 był wysokim rangą urzędnikiem w Kancelarii 
Prezydenta i jednym z najbliższych współpracowników Lecha 
Wałęsy. W 1997 roku kandydował do Sejmu z list AWS. Jako poseł 
tego ugrupowania stanął na czele Komisji Łączności z Polakami za 
Granicą. Był członkiem Ruchu Stu, a od marca 1998 r. - 
Stronnictwa Konserwatywno-Ludowego. 
#000002
10 czerwca br. zostanie otwarty cmentarz polskich żołnierzy w 
Miednoje, 17 czerwca - w Charkowie, a 1 lipca w Katyniu - wynika 
z wstępnego harmonogramu obchodów 60-tej rocznicy zbrodni 
katyńskiej, który przedstawił sekretarz generalny Rady Ochrony 
Pamięci Walk i Męczeństwa Andrzej Przewoźnik.
Centralne obchody rocznicy w kraju planowane są na 13 kwietnia. 
Tego dnia odbędzie się uroczyste posiedzenie Sejmu, który ma 
przyjąć uchwałę z okazji 60-tej rocznicy zbrodni katyńskiej. 
Obchody zaczynają się 3 marca od konferencji naukowej 
"Dokumentowanie zbrodni NKWD na obywatelach II RP w czasie 
drugiej wojny światowej". Zostaną zamknięte 17 września 2000 r. 
uroczystościami pod pomnikiem "Poległym i Pomordowanym na 
Wschodzie". 
#000003
Wrzuceniem przez premiera Jerzego Buzka srebrnego pierścienia do 
Bałtyku zakończyły się w Pucku obchody 80 rocznicy Zaślubin 
Polski z Morzem.
Szef rządu wrzucił pierścień do wody, podobnie jak zrobił to w 
1920 r. gen. Józef Haller, dokonując symbolicznego aktu 
przywrócenia Polsce dostępu do Bałtyku. 
Ostatnim etapem obchodów 80 rocznicy Zaślubin Polski z Morzem były
uroczystości we Władysławowie. Głównym ich punktem było utworzenie
"Hallerówki" - muzeum poświęconego gen. Józefowi Hallerowi. 
#000004
Prezydent Aleksander Kwaśniewski powiedział, że argumenty rządu 
uzasadniające potrzebę przyjęcia ustawy abolicyjnej dla szpiegów 
nie przekonują go. Dodał, że jedynym argumentem, który został mu 
przedstawiony jako uzasadnienie wprowadzenia ustawy, jest 
taktyka operacyjna polskich służb kontrwywiadowczych.
Zdaniem prezydenta, taka ustawa jest wątpliwa moralnie, budzi 
roszczenia innych środowisk, a jej skuteczność jest ograniczona. 
Prezydent oczekuje także wyjaśnienia procedur, dzięki którym 
było możliwe przejęcie kontroli nad BIG Bankiem Gdańskim SA 
przez Deutsche Bank AG. Kwaśniewski chciałby wyjaśnić, dlaczego 
wszystko odbywało się - jak to określił - pod stołem, pokątnie i 
dlaczego nie może być informowany o tych sprawach. 
#000005
Lider SLD Leszek Miller uważa, że wyniki tegorocznych wyborów 
prezydenckich są już przesądzone. Podkreślił, że SLD rozpoczął 
już przygotowania do wyborów parlamentarnych w 2001 r.
"Według nas, wybory prezydenckie są już rozstrzygnięte. 
Aleksander Kwaśniewski nie będzie miał żadnych problemów ze 
zdobyciem tego wysokiego urzędu. Naszą uwagę kierujmy na wybory 
parlamentarne" - powiedział Miller.
W jego ocenie, nie należy jednak liczyć się z możliwością 
skrócenia kadencji parlamentu. "Czy państwo widzą jakiegokolwiek 
posła Akcji Wyborczej Solidarność czy Unii Wolności, który 
podnosi rękę za uchwałą o skróceniu kadencji Sejmu? My nie 
dostrzegamy" - powiedział.
#000006
Szef poselskiego zespołu chrześcijańsko-narodowego Stefan 
Niesiołowski poinformował, że 19 lutego parlamentarzyści AWS 
podejmą decyzje w sprawie reformy klubu parlamentarnego Akcji.
Według niego, rozważano kilka wariantów reformy klubu. "Te 
warianty dotyczą różnych spraw: czy prezydium ma być polityczne, 
czy merytoryczne; czy mają do niego wejść szefowie sejmowych 
komisji, czy nie; czy członków prezydium ma powoływać 
przewodniczący klubu, czy też członkowie mają być wybierani +z 
klucza+ przez zespoły" - powiedział.
Rzecznik klubu Piotr Żak powiedział natomiast, że - wbrew 
wcześniejszym informacjom - posiedzenie klubu nie odbędzie się w 
Mierkach, a w Warszawie.
#000007
Prof. Wojciech Roszkowski jest oficjalnym kandydatem AWS na 
prezesa Instytutu Pamięci Narodowej - zdecydowało prezydium 
Klubu Parlamentarnego Akcji Wyborczej Solidarność.
Rzecznik klubu Piotr Żak przypomniał, że zgodnie z ustawą o IPN, 
Sejm wybiera prezesa Instytutu większością 3/5. Do wyboru 
Roszkowskiego konieczne jest zatem uzyskanie poparcia nie tylko 
Unii Wolności, ale także Polskiego Stronnictwa Ludowego.
Politycy PSL, UW i SLD odmawiają deklaracji, czy ich ugrupowania 
poprą kandydaturę prof. Roszkowskiego.
#000008
Z udziałem szefów dyplomacji Polski i USA Bronisława Geremka i 
Madeleine Albright odbyła się w Departamencie Stanu uroczysta 
inauguracja Polsko-Amerykańskiej Fundacji Wolności. Fundacja ta 
ma wspierać demokrację i wolny rynek w Polsce i u jej wschodnich 
sąsiadów. Przejmie ona kapitały likwidowanego Polsko-
Amerykańskiego Funduszu Przedsiębiorczości, który przez ostatnie 
10 lat pomagał w rozwoju polskiego drobnego i średniego biznesu, 
udzielając mu kredytów. 
Geremek wyraził przekonanie, że to głównie od Niemiec zależy 
przełamanie impasu w rozmowach dotyczących podziału funduszu 
odszkodowań za pracę przymusową w III Rzeszy. 
#000009
Odszkodowania dla ofiar pracy przymusowej nie będą pomniejszane 
o wcześniej otrzymane świadczenia, postanowili w Berlinie 
przedstawiciele niemieckiej koalicji rządowej - poinformował 
rzecznik Zielonych Volker Beck. 
#000010
Wzrost tempa rozwoju gospodarczego Polski do 6,4 proc. PKB w 
2002 r. - to prognoza ekonomiczna uzgodniona przez Komisję 
Europejską i polski rząd. Obie strony podpisały dokument nt. 
priorytetów gospodarczych Polski na najbliższe trzy lata. 
Prognoza zawarta w tzw. wspólnej ocenie średnioterminowych 
priorytetów polityki gospodarczej sprawdzi się, jeżeli Polska 
będzie kontynuować proces reform. W przeciwnym wypadku, wzrost 
gospodarczy nie przekroczy w 2002 roku 4,7 proc. PKB - wynika z 
drugiego wariantu przedstawionego w dokumencie. Trudniej będzie 
wtedy Polsce zmniejszyć dystans dzielący ją od Unii Europejskiej.
#000011
Były premier Tadeusz Mazowiecki otrzymał za zasługi dla rozwoju 
polsko-niemieckich stosunków oraz zjednoczenia Niemiec wysokie 
niemieckie odznaczenie - Wielki Krzyż Zasługi z Gwiazdą i 
Wstęgą. 
"Uhonorowaliśmy dziś wielkiego polskiego patriotę oraz 
przyjaciela Niemiec" - powiedział prezydent Niemiec Johannes Rau 
podczas uroczystości w Berlinie. W uzasadnieniu Rau podkreślił 
zasługi polskiego polityka w przygotowaniu pokojowej rewolucji w 
Europie Środkowej i Wschodniej, dzięki której możliwe stało się 
przezwyciężenie podziału Europy i Niemiec. 
#000012
200 nalotów w ciągu minionej doby dokonało rosyjskie lotnictwo 
na górzyste południe Czeczenii - podała rano agencja Interfax 
powołując się na sztab wojsk federalnych. Wg tego źródła, 
samoloty i śmigłowce zniszczyły 30 baz bojowników w wąwozach w 
okolicach Argunu i Wiediena, zaminowano też podobno 30 km dróg w 
tym rejonie. 
Wojska rosyjskie poinformowały, że po raz pierwszy użyły 
półtoratonowych, a nie, jak dotychczas, 500-kilogramowych, bomb 
podczas nalotów na górskie bazy bojowników. 
#000013
Organizacja obrony praw człowieka Human Rights Watch (HRW) 
zaapelowała do Moskwy, by zbadała sprawę egzekucji dokonanych 
przez rosyjskich żołnierzy na cywilach w czeczeńskiej stolicy, 
Groznym. HRW oświadczyła, że ma potwierdzone 38 egzekucji w 
dzielnicy Staropromysłowskiej w Groznym, bada zaś doniesienia o 
kolejnych kilkunastu przypadkach.
#000014
Amnesty International (AI) zaapelowała do władz Rosji, by 
poleciły zwolnienie reportera Radia Swoboda Andreja Babickiego, 
który najprawdopodobniej znajduje się w rękach prorosyjskiej 
czeczeńskiej milicji. Wg AI, władze Rosji i prorosyjska 
czeczeńska milicja wiedzą, gdzie przebywa Babicki. Organizacja 
obawia się, że życie Babickiego, który przekazywał relacje spoza 
linii frontu, może być zagrożone. 
Tymczasem organizacja śledząca przestrzeganie praw dziennikarzy 
"Reporterzy bez Granic" (RsF) oświadczyła, że czyni p.o. 
prezydenta Rosji Władimira Putina osobiście odpowiedzialnym za 
bezpieczeństwo Andrieja Babickiego. 
Babickiego, rosyjskiego reportera pracującego dla Radia Swoboda, 
Rosjanie zatrzymali w Czeczenii w połowie stycznia. Jego 
późniejsze losy są niejasne.
#000015
Rosyjskie ministerstwo spraw zagranicznych zwróciło się do władz 
Ukrainy z żądaniem natychmiastowego zamknięcia czeczeńskiego 
ośrodka informacyjnego w Odessie, na południu Ukrainy.
14 stycznia w Odessie otwarto pierwszy na Ukrainie czeczeński 
ośrodek informacyjny. Działa on przy miejscowym oddziale 
centroprawicowego Ukraińskiego Ludowego Ruchu (lider Jurij 
Kostenko) - jednej z najbardziej wpływowych partii o charakterze 
narodowo-demokratycznym. 
#000016
Nowo wybrany prezydent Chorwacji Stipe Mesić powiedział, że 
Zagrzeb zgadza się, by do tego kraju wrócili serbscy uchodźcy, 
którzy uciekli po przegranej przez Serbów w 1995 roku wojnie 
domowej - podała telewizja BBC. Uchodźców tych jest co najmniej 
kilkadziesiąt tysięcy, a może nawet do 300 tysięcy. Przebywają 
głównie na terenie Serbii. Większość z nich opuściła Chorwację 
uciekając przed armią tego kraju, która w sierpniu 1995 rozbiła 
siły serbskich separatystów.
#000017
Brytyjska Izba Lordów przyjęła w trybie pilnym ustawę o 
zawieszeniu autonomicznego rządu Irlandii Północnej, o ile 
Irlandzka Armia Republikańska nie rozbroi się. Po przyjęciu 
ustawy minister spraw zagranicznych W.Brytanii Robin Cook 
zapowiedział, że IRA musi do piątkowego wieczora ogłosić plany 
rozbrojenia się lub rozwiązania. W przeciwnym wypadku Wielka 
Brytania będzie zmuszona zawiesić rząd Irlandii Północnej. 
Działający zaledwie od dwóch miesięcy rząd tworzą zarówno 
protestanccy unioniści, jak i katoliccy republikanie.
#000018
Porywacze afgańskiego samolotu uwolnili w czwartek rano - po 
czterech dniach - wszystkich zakładników. 60 pasażerów 
natychmiast wystąpiło o azyl polityczny w Wielkiej Brytanii. 
Policja brytyjska aresztowała do tej pory 21 porywaczy. 
Tymczasem talibowie podziękowali władzom brytyjskim za sprawne 
rozwiązanie sprawy porwanego samolotu i zażądali odesłania 
Boeinga. Oświadczyli, że porywacze powinni zostać osądzeni 
zgodnie z prawem brytyjskim lub międzynarodowym. 
#000019
Papieże Pius IX i Jan XXIII zostaną beatyfikowani 3 września - 
ogłosił Watykan. Beatyfikacja obu papieży zbiegnie się z 
uroczystościami Wielkiego Jubileuszu Roku 2000. 
#000020
Do ukraińskiego parlamentu wpłynął projekt ustawy o zakazie 
działalności Komunistycznej Partii Ukrainy. Projekt przygotowała 
grupa deputowanych z centroprawicowego Ludowego Ruchu Ukrainy.
"To jest kwestia bezpieczeństwa narodowego" - powiedział 
deputowany Mychajło Kosiw, jeden z autorów dokumentu. Jego 
zdaniem, KPU jest partią jawnie antyukraińską, a przy tym 
faktycznie na usługach "towarzyszy z Rosji" i dlatego powinna 
zostać zdelegalizowana. 
#000021
Na czwartkowej sesji Giełdy Papierów Wartościowych spadł kurs 
184 akcji, 19 wzrósł, a 16 nie zmienił się. W tym na rynku NFI 
spadł kurs 12 funduszy, dwóch wzrósł, a jednego nie zmienił się. 
Spadły wartości wszystkich indeksów giełdowych. Indeks rynku 
podstawowego WIG spadł o 4,1 proc. i wyniósł 20.859,7 pkt. 
WIG-20 po 4,2-proc. zniżce wyniósł 2.142,6 pkt., MIDWIG po 
5,2-proc. spadku ukształtował się na poziomie 1.171,9 pkt. WIRR 
spadł o 4,1 proc. do poziomu 2.668,1 pkt., a NIF o 3,6 proc. - 
do 56 pkt.    
#000022
Prognozowany wcześniej poziom oporu dla WIG na poziomie 22,5 
tys. pkt. zadziałał dosyć mocno i powstrzymał w czwartek dalszy 
wzrost - uważa makler DM BOŚ Marek Pokrywka.
W czwartek WIG zmalał o 4,1 proc. do poziomu 20.859,7 pkt., 
a WIG-20 o 4,2-proc., do 2.142,6 pkt. Obroty na rynku podstawowym 
wyniosły 390 mln zł.
"Paniczną wyprzedaż akcji było widać już podczas środowych 
notowań ciągłych. Informacje zza oceanu o ataku hakerów na 
serwisy internetowe spowodowały obawy co do dalszych perspektyw 
rozwoju tej branży" - powiedział Marek Pokrywka.
"Z punktu widzenia analizy technicznej najbliższa linia 
wsparcia dla WIG znajduje się w okolicach 20,5 tys. pkt." - 
powiedział makler. Dodał, że kolejne wsparcie to poziom 20 tys. 
pkt.
#000023
PZU SA sprzedał pakiet akcji Banku Handlowego Citibankowi - 
potwierdził rzecznik PZU SA Adam Taukert. 
#000024
Narodowy Bank Polski ustalił w czwartek kurs referencyjny 
złotego do dolara na 4,1561, wobec 4,1373 w środę, a do euro na 
4,0951, wobec 4,1207 w środę - poinformował NBP.
#000025
W czwartek na rynku walutowych kontraktów terminowych na 
Warszawskiej Giełdzie Towarowej wzrósł kursu dolara - 
poinformował Andrzej Kalicki, analityk WGT. 
#000026
Wzrost tempa rozwoju gospodarczego Polski do 6,4 proc. PKB w 
2002 roku - to prognoza ekonomiczna uzgodniona przez Komisję 
Europejską i polski rząd. 
#000027
Polskie Koleje Państwowe nie były przygotowane na zakup 
szybkich pociągów Pendolino. PKP nie miały ani pieniędzy na sam 
pociąg, ani na tory, po których miałby on jeździć - wynika z 
raportu NIK.
Obecny zarząd PKP podziela większość wniosków pokontrolnych 
NIK dotyczących zakupu szybkich pociągów Pendolino - powiedział 
PAP rzecznik prasowy PKP Roman Hajdrowski.
#000028
Po interwencji UOKiK w sprawie zmiany struktury opłat za usługi 
telekomunikacyjne, Telekomunikacja Polska SA zdecydowała się 
obniżyć opłaty za połączenia międzymiastowe.
#000029
Sąd rejonowy w Warszawie rozpatrzy zażalenie Komisji Papierów 
Wartościowych i Giełd wobec wniosku o umorzenie śledztwa, 
dotyczącego sztucznego podwyższania kursów akcji trzech spółek. 
Według prokuratury KPWiG nie jest stroną w tej sprawie. 
#000030
BIG BG SA powiadomił prokuratora okręgowego o podejrzeniu 
popełnienia przestępstwa przez Władysława Jamrożego, pełniącego 
funkcję prezesa zarządu PZU SA - podał bank w komunikacie. 
#000031
Urząd Ochrony Konkurencji i Konsumentów (UOKiK) stwierdził 
stosowanie praktyk monopolistycznych przy ustalaniu cen paliw 
przez PKN SA. Może to umożliwiać osiąganie nieuzasadnionych 
korzyści przez PKN - poinformował UOKiK. 
Polski Koncern Naftowy odwoła się od orzeczenia UOKiK - 
poinformował PAP rzecznik PKN.
#000032
UOKiK sprzeciwia się sprzedaży akcji Rafinerii Gdańskiej SA 
przez giełdę, bowiem stawarzałoby to możliwość nabycia akcji RG 
przez PKN i wzmocnieniu pozycji monopolistycznej PKN SA - 
poinformował prezes UOKiK.
#000033
Polskie Górnictwo Naftowe i Gazownictwo zamierza zbudować, 
wspólnie z Dansk Olie og A/S gazociąg z Danii do Polski - 
poinformowało w komunikacie PGNiG. 
#000034
Trzynaście organizacji wspierających samorząd otrzymało od 
Amerykańskiej Agencji Rozwoju Międzynarodowego nagrody pieniężne 
o łącznej wartości ponad 1,1 mln zł.
#000035
System zwalczania procederu prania brudnych pieniędzy nie jest 
w Polsce zadowalający - twierdzą eksperci Rady Europy. 
#000036
Cena baryłki ropy Brent z Morza Północnego, z dostawą w marcu, 
wzrosła w czwartek o 15.15 na Międzynarodowej Giełdzie Paliw w 
Londynie do 27,19 dolarów. Jest to najwyższa cena od 9 lat. 
#000037
Oficjalna Agencja Prasowa OPEC podała, że koszyk siedmiu 
gatunków ropy kosztował w środę 26,31 dolarów za baryłkę (159 l) 
- o 26 centów więcej niż we wtorek (26,05 USD). 
#000038
Białoruś nie przekaże praw własności do swoich obiektów 
energetycznych podmiotom gospodarczym Rosji w zamian za 
anulowanie długów energetycznych - poinformował szef koncernu 
Biełenerha Walencin Hierasimau. 
#000039
Rząd rosyjski będzie prawdopodobnie musiał pożyczyć od 4 do 5 
miliardów dolarów od rosyjskiego banku centralnego, aby móc 
spłacić w drugiej połowie roku długi zagraniczne - uważa czołowy 
moskiewski ekspert finansowy. 
#000040
O 40 procent zostanie podniesiona wkrótce w Rosji minimalna cena 
wódki - poinformowało ministerstwo gospodarki.
#000041
Szef niemieckiej firmy Holodata Richard Martin, zamierza 
odstąpić jednej z amerykańskich firm prawa do dochodzenia od 
Powszechnego Zakładu Ubezpieczeń należnego mu wynagrodzenia. 
#000042
Bank Anglii podwyższył podstawową stopę oprocentowania rynku 
pieniężnego, zwaną repo, o 25 punktów bazowych, do 6,00 proc. - 
poinformował bank w komunikacie. 
#000043
Komisja Europejska wyraziła zgodę na ogłoszone przed czterema 
miesiącami przejęcie przez francucusko-belgijską firmę Totalfina 
innej wielkiej francuskiej spółki naftowej Elf. 
#000044
Spadkiem notowań zakończyła się czwartkowa sesja na giełdzie w 
Tokio. Wartość wskaźnika Nikkei 225 spadła o 297,75 punktu (ok. 
1,5 proc.) i wynosi po zamknięciu sesji 19.710,02 punktu. 
#000045
Obejmujący akcje 30 najważniejszych firm amerykańskich Dow Jones 
spadł w środę o 258,44 pkt, czyli o 2,4 proc., do 10699,16 pkt. 
Jest to jeden z największych spadków tego wskaźnika w ostatnich 
miesiącach. 
#000046
Po wypiciu wody podwyższa się w naszym organizmie ciśnienie krwi. 
Dr John Shannon z Uniwersytetu Vanderbilta w Nashvile 
zaobserwował, że wyraźny wpływ na nasze ciśnienie ma zwłaszcza woda z
kranu.
"Jest to normalny proces fizjologiczny związany z tym, że woda 
w większym stopniu wypełnia naczynia krwionośne" - powiedział PAP 
kardiolog, doc. Marek Kochmański. "O szczególnym wpływie wody z 
kranu na wzrost ciśnienia nic mi nie wiadomo. Przypuszczam, że 
zależność ta może wynikać z zanieczyszczenia wody wodociągowej" -
dodał.
Wyniki badań dr Shannona opublikowano w najnowszym numerze 
amerykańskiego pisma "Circulation". Opisano tam testy, podczas 
których zaobserwowano, że ciśnienie pacjentów rosło powoli po 
dwóch, trzech minutach od wypicia dwóch szklanek wody, a po 
kwadransie - gwałtownie, natomiast potem, po godzinie - zaczęło 
spadać. 
Jak pisze dr Shannon, wypicie wody wywołuje u zdrowych 
pacjentów w starszym wieku umiarkowany wzrost ciśnienia krwi, 
natomiast u ludzi z zaburzeniami systemu nerwowego - ciśnienie 
rośnie niemal cztery razy silniej.
#000047
Telekomunikacja Polska S.A. zawarła z Ministerstwem Edukacji 
porozumienie dotyczące sponsorowania połączeń internetowych w 
szkołach.	Każda szkoła, która ma pracownię internetową 
składającą się z co najmniej 10 komputerów - jeśli załatwi 
niezbędne formalności - ma prawo co miesiąc do darmowych 600 
trzyminutowych impulsów. Umowa jest ważna do końca roku.
600 impulsów to równowartość 40 godzin lekcyjnych z informatyki 
(impuls naliczany jest co trzy minuty). Do końca roku bonifikatą 
zostanie objętych ok. 3 tys. szkół, dla których łączna wartość 
dotowanych przez Telekomunikację impulsów wyniesie 4,7 mln zł 
netto - szacuje TP S.A.
Ponadto porozumienie wprowadza promocyjną cenę - 1 zł (plus 22 
proc. VAT) za uzyskanie przez szkoły posiadające jedną linię 
telefoniczną dodatkowego dostępu do sieci TP S.A. na potrzeby 
szkolnych pracowni internetowych.
#000048
Do 30 czerwca 2002 r. powstanie w centrum Warszawy 
supernowoczesny kompleks biurowy, z nową siedzibą Polskiej 
Agencji Prasowej. W czwartek została utworzona spółka "Mysia 5 
Sp. z.o.o", która przeprowadzi inwestycję.  Spółkę joint venture 
utworzyły Polska Agencja Prasowa i firma Von der Heyden Group. 
PAP wniosła do spółki nieruchomość przy ul. Mysiej 5, Von der 
Heyden Group zapewni finansowanie przedsięwzięcia. Koszt 
inwestycji szacowany jest na 24 mln USD.
Na należącej do PAP działce, na której stoi budynek dawnego 
urzędu cenzury, powstaną dwa gmachy: nowa siedziba PAP i 
przeznaczony na wynajem budynek biurowy. Standard wykończenia 
będzie odpowiadał europejskiej klasie "A". Dziennikarze PAP 
wprowadzą się do budynku o powierzchni 2500 m. kw. 
#000049
Załoga katamarana Polpharma-Warta pod dowództwem kpt. Romana 
Paszke szykuje się do pokonania Oceanu Atlantyckiego trasą 
odkrywczej wyprawy Kolumba. Rejs ten stanowi kwalifikację do 
regat wokółziemskich Race 2001, których start nastąpi 31 grudnia. 
Załoga najszybszego i największego (27 m długości) w Polsce 
katamarana Polpharma-Warta trenuje od ponad dwóch tygodni na 
wodach u wybrzeży Kadyksu, oczekując na dogodne warunki wietrzne.
"Chcemy pobić ustanowiony w 1988 roku rekord trasy z Kadyksu do 
San Salvador na Bahamach, który wynosi 12 dni, 12 godzin, 30 
minut i 17 sekund - powiedział PAP Roman Paszke. - Mamy do 
pokonania dystans 4400 mil morskich, czyli 8148 km. Zanim 
dotrzemy do pasatów, potrzeba nam na odcinku 600 mil wiatru o 
sile 4-5 stopni w skali Beauforta." Trasa z Kadyksu do San 
Salvador jest niemal taka sama ja ta, którą pokonał Kolumb 
podczas swej pierwszej wyprawy. 
#000050
W Seulu około 16 tys. osób wzięło udział w czwartek w obchodach 
80. urodzin Moon Sun Myunga, przywódcy sekty Kościoła 
Zjednoczenia.
Jak podało miejscowe biuro prasowe sekty, wśród obecnych w Seulu 
gości Moona jest były wiceprezydent USA Dan Quayle oraz dawny 
brytyjski premier Edward Heath. 
Multimiliarder, 80-letni Moon, przybył do Seulu z Brazylii, 
gdzie mieszka na stałe, i osobiście w niedzielę udzieli 
zbiorowego ślubu około 70 tys. wyznawców sekty. Wśród przybyłych 
do Seulu - formalnie na obchody zainaugurowanego w środę 
"Światowego Festiwalu Kultury i Sportu" - ma znajdować się także 
pewna grupa polskiej młodzieży, zwerbowanej przez sektę 
niezwykle tanim kosztem tygodniowej wycieczki do Azji. 
Kościół Zjednoczenia Moona jest sektą aspirującą do miana 
religii jednoczącej różne wyznania monoteistyczne i 
zapożyczającą wiele nauk z chrześcijaństwa. Moon i jego żona Hak 
Ja Han Moon uważają się za "Mesjaszy" i "Prawdziwych Rodziców 
całej ludzkości". W swojej pracy pod tytułem "Divine Principle" 
(Boska Zasada), wykładającej credo sekty, nauczają m.in., że 
Jezus Chrystus nie przekształcił ludzi w "doskonałe dzieci 
Boże", ponieważ został ukrzyżowany, zanim zdążył się ożenić. 
Przywódca Kościoła Zjednoczenia twierdzi, że jego misją jest 
dokończyć dzieło Chrystusa poprzez połączenie par małżeńskich z 
Bogiem za jego, Moona, pośrednictwem.
#000051
Cztery odcinki teleturnieju "Who Wants to Be a Millionaire", 
znanego w Polsce jako "Milionerzy", stały sę najbardziej 
oglądanym programem w USA w ostatnim tygodniu - wynika z badań 
ośrodka Nielsen Media Research. 
Program "Milionerzy" emitowany jest przez telewizję ABC w czasie 
tzw. prime-time, czyli w godzinach wieczornych przy najdroższych 
cenach reklam. 					
#000052
Alicja Pęczak (AZS AWF Gdańsk) podczas drugiego dnia pływackiego 
mityngu Pucharu Świata (basen 25 m) w Imperii wynikiem 2.26,83 
wygrała wyścig na 200 m st. klasycznym. 
#000053
Siódme zwycięstwo w 13. kolejce rozgrywek grupy B Euroligi 
odniosły koszykarki Polpharmy VBW Clima Gdynia. Mistrzynie 
Polski, po bardzo dobrej grze, pokonały na własnym parkiecie 
Dynamo Moskwa 76:68 (42:35).
#000054
HOOP PEKAES Pruszków i Prokom Trefl Sopot jako pierwsze zespoły 
awansowały do turnieju finałowego Pucharu Polski koszykarzy, 
który odbędzie się 25 i 26 marca. Zdobywca trofeum uzyska prawo 
gry w Pucharze Koraca. 
#000055
Para taneczna Sylwia Nowak i Sebastian Kolasiński, po tańcu 
oryginalnym rozgrywanych w Wiedniu mistrzostwach Europy w 
łyżwiarstwie figurowym, awansowali z ósmego na siódme miejsce. 
#000056
W pierwszym swoim meczu kwalifikacyjnym turnieju 
przedolimpijskiego w hokeju na lodzie Polska przegrała w Gdańsku 
z Francją 2:5 (0:1, 2:3, 0:1). 
#000057
Dzięki Sobiesławowi Zasadzie rodziny zmarłych tragicznie 
mistrzów olimpijskich - Władysława Komara i Tadeusza 
Ślusarskiego, będą przez 10 lat, każdego roku, otrzymywać 
finansowe wsparcie. Środki przekazał Zasada na konto Fundacji 
Ireny Szewińskiej "Vita Activa".
#000058
Po kilkutygodniowych negocjacjach działacze Ruchu Chorzów i 
Legii Daewoo Warszawa osiągnęli porozumienie, co do powrotu 
Mariusza Śrutwy do "niebieskich". W piątek Śrutwa dołączy do 
kolegów trenujących w Holandii.
#000059
Załoga katamarana Polpharma-Warta pod dowództwem kpt. Romana 
Paszke szykuje się do pokonania Oceanu Atlantyckiego trasą 
odkrywczej wyprawy Kolumba. Rejs ten stanowi kwalifikację do 
regat wokółziemskich Race 2001, których start nastąpi 31 grudnia. 
#000060
Rosjanin Jewgienij Pluszenko został mistrzem Europy w 
łyżwiarstwie figurowym w konkurencji solistów. Drugie miejsce 
zajął jego rodak, Aleksiej Jagudin, a trzecie Ukrainiec Dmitrij 
Dmitrenko. Robert Grzegorczyk (ŁTŁF Łódź) sklasyfikowany został 
na 14.pozycji. 
#000061
Nigeria i Kamerun zagrają w finale piłkarskiego Pucharu Afryki. 
#000062
Włoszka Isolde Kostner wygrała w Santa Caterina zjazd zaliczany 
do klasyfikacji alpejskiego Pucharu Świata. Kostner wyprzedziła 
zaledwie o 0,02 s Niemkę Reginę Haeusl i o 0,05 s Szwajcarkę 
Corinne Rey Bellet. 
#000063
Dennis Rodman rozegrał w środę pierwszy mecz w NBA po 
dziesięciomiesięcznej przerwie. "Król zbiórek" niewiele jednak 
pomógł swej nowej drużynie - Dallas Mavericks, która przegrała 
ze Seattle SuperSonics 106:117. 
#000064
Drużyna Krzysztofa Oliwy - New Jersey Devils, mająca najlepszy 
bilans w całej NHL, odniosła kolejne zwycięstwo, pokonując w 
środę na własnym lodowisku New York Rangers 4:1. 
#000065
Kontrowersyjny angielski piłkarz Stan Collymore, przeszedł z 
Aston Villa do Leicester City i będzie mógł zagrać w Premier 
League po raz pierwszy od dziesięciu miesięcy, w meczu z Watford 
w najbliższą sobotę. 
#000066
Z  zachodu napływa wilgotne powietrze polarnomorskie.
Ciśnienie w Warszawie wyniesie w południe - 1012 hPa.
Zachmurzenie duże z rozpogodzeniami, postępującymi od północnego 
zachodu. Miejscami przelotne opady deszczu. Rano na krańcach 
południowo-wschodnich deszcz ze śniegiem, w Bieszczadach śnieg. 
Temp. maks. od 4 st. na wschodzie do 6 st. na zachodzie. Wiatr 
słaby i umiarkowany, zachodni i północno--zachodni. 
W Warszawie  w dzień zachmurzenie duże z przejaśnieniami. 
Przelotne opady deszczu. Temp. maks. 5 st. Wiatr słaby i 
umiarkowany, zachodni.
#000067
Organizacje zrzeszające osoby pracujące przymusowo w III Rzeszy 
są zaniepokojone kwestią podziału funduszy przeznaczonych przez 
RFN na odszkodowania. W piątek przedstawiciele tych organizacji 
spotkali się z premierem.
Przedstawiciele organizacji podkreślali, że osoby oczekujące na 
wypłaty odszkodowań mają średnio po 80 lat. "To jest bardzo 
poważny wiek. To są organizacje wymierające. Panie premierze, 
czy będzie miał pan możliwość, by wpłynąć na kanclerza Niemiec o 
przyspieszenie procesu podziału odszkodowań?" - zapytał Stefan 
Kozłowski ze Stowarzyszenia Więźniów Byłych Więzień i Obozów 
Koncentracyjnych.
"W żaden sposób nie jesteśmy w stanie w pełni zadośćuczynić 
ofiarom III Rzeszy(...) skoro nie jesteśmy w stanie zrobić 
wszystkiego, to musimy zrobić przynajmniej tyle, na ile nas dziś 
stać, na ile jako państwo jesteśmy w stanie wymusić postawą 
polityczną" - powiedział premier Jerzy Buzek. Dodał, że sprawa 
odszkodowań jest ostatnią kwestią, która nie pozwala na pełne 
pojednanie z narodem niemieckim. 
#000068
UW nie poprze AWS-owskiego projektu ustawy uwłaszczeniowej. 
Zdaniem Jerzego Wierchowicza, szefa klubu parlamentarnego UW, 
może to doprowadzić do kolejnego kryzysu w koalicji przy drugim 
czytaniu ustawy uwłaszczeniowej. 
"Obawiam się tego, gdyż Unia Wolności nie poprze tego wniosku w 
kształcie, w jakim on został przesłany do Sejmu" - powiedział 
PAP Jerzy Wierchowicz. "Uchwalenie tego projektu narazi finanse 
państwa na wielkie niebezpieczeństwo, uniemożliwi też uchwalenie 
i wykonanie kilku kolejnych ustaw" - dodał. Wierchowicz ma 
nadzieję, że uda się zdjąć ten projekt ustawy z porządku obrad 
lub tak go zmienić, by został zaakceptowany przez rząd i całą 
koalicję. 
#000069
Lider SLD Leszek Miller podpisał Kartę Europejskich Partii 
Politycznych na rzecz Społeczeństwa Nierasistowskiego. "Partie, 
które podpisały tę kartę, zobowiązują się do obrony podstawowych 
praw człowieka i zasad demokratycznych oraz odrzucenia wszelkich 
form rasistowskiej przemocy, wszelkiego nakłaniania do 
nienawiści i prześladowania rasowego oraz innych form 
dyskryminacji rasowej" - powiedział.
Miler zaznaczył, że SLD jest pierwszą partią w Polsce, która 
podpisała Kartę. Zwrócił się również do innych ugrupowań, aby to 
uczyniły.
Tadeusz Iwiński powiedział, że Karta została przyjęta w 1998 
roku. Ten dokument podpisało 80 partii politycznych, wszystkie 
główne partie socjalistyczne i socjaldemokratyczne, grupa partii 
konserwatywnych np. brytyjska, partie liberalne i partie 
zielonych - mówił.
#000070
Wyniki sondażu opinii publicznej ze stycznia, zgodnie z którym 
poparcie dla PSL znacznie przewyższa poparcie dla UW i niemal 
dorównuje notowaniom AWS, przedstawili dziennikarzom liderzy 
ludowców.
Sondaż przeprowadził Ludowy Ośrodek Badania Opinii (mający swoją 
siedzibę w tym samym budynku co PSL). Ośrodek twierdzi, że 
badanie przeprowadził w dniach 20-23 stycznia tego roku na 
reprezentatywnej próbie 1155 pełnoletnich obywateli Polski. 
Z sondażu wynika, że poparcie dla SLD sięga 37 proc., a poparcie 
dla AWS - 15 proc. Trzecie miejsce ma PSL, które popiera 14 
proc. respondentów, czwarte - Unia Wolności z poparciem 8 proc.
Według sondażu OBOP z końca stycznia br. SLD mógłby liczyć na 
42 proc. głosów, na AWS zagłosowałoby 20 proc. badanych, Unia 
Wolności mogłaby liczyć na 9-procentowe poparcie, a PSL na 8 
proc. Także wg. badań CBOS, w styczniu największe poparcie miał 
SLD za AWS i UW, zaś poparcie PSL nie przekraczało 10 procent.
#000071
Lider Porozumienia Centrum Jarosław Kaczyński zapowiedział  
złożenie do laski marszałkowskiej projektu ustawy zaostrzającego 
przepisy prawa karnego. Chce, by był on rozpatrywany wraz z 
projektem rządowym. Dodał, że propozycja PC jest "pewnym 
uzupełnieniem" projektu ministerstwa.
Według Kaczyńskiego, należy "tak skonstruować wymiar kar, żeby 
były one mniej życzliwe wobec przestępców, a bardziej życzliwe 
wobec ofiar".
PC proponuje m.in., by w kodeksie karnym przewidzieć kary dla 
chuliganów. Porozumienie chce także zaostrzenia przepisów 
dotyczących kar za zabójstwo kwalifikowane - do 25 lat więzienia 
albo dożywotniego więzienia. Projekt PC przewiduje ponadto 
zaostrzenie kar związanych z prostytucją. 
#000072
W Sądzie Okręgowym w Radomiu rozpoczął się proces w sprawie 
radomskiego Czerwca'76. Po czterech wnioskach obrony i trzech 
przerwach przystąpiono do odczytania aktu oskarżenia przeciwko 
czterem b.funkcjonariuszom MO i służby więziennictwa.
Oskarżyciel odczytał zarzuty stawiane b.komendantowi 
wojewódzkiemu MO w Radomiu Marianowi M., jego zastępcy 
Tadeuszowi Sz., b.naczelnikowi aresztu śledczego w Radomiu 
Józefowi S. i naczelnikowi wydziału śledczego SB Kazimierzowi R. 
Prokuratora oskarża ich o bezprawne przetrzymywanie zatrzymanych 
osób, co wiązało się z ich szczególnym udręczeniem. 
#000073
Dla większości respondentów CBOS wolność jest ważniejsza niż 
równość. Zarazem niemal trzy czwarte jest zdania, że równość 
jest wartością, której w dzisiejszej Polsce brakuje.	Na pytanie, 
która wartość jest ważniejsza, 57 proc. odpowiedziało, że 
wolność. Równość wybrało 35 proc. uczestników sondażu.
Według 43 proc. respondentów wolności jest w Polsce tyle, ile 
trzeba, 12 proc. uważa, że jest jej za mało, zdaniem 39 proc. - 
za dużo. Niedostatek równości odczuwa 73 proc. ankietowanych, 
blisko co piąty - 18 proc. - stwierdza, że jest jej tyle, ile 
trzeba; nadmiar równości odczuwa trzech na stu pytanych (3 proc.).
#000074
Unia Europejska ma zatwierdzić w najbliższy poniedziałek warunki 
utworzenia do marca tymczasowych struktur wspólnej polityki 
bezpieczeństwa i obrony. Na razie w procesie tym nie biorą 
udziału sojusznicy spoza UE, w tym Polska, choć pojawił się 
pierwszy projekt mechanizmów konsultacji z nimi, ze wszystkimi 
krajami kandydującymi do Unii, z całym NATO, a nawet ewentualnie 
z Rosją i Ukrainą. Choć wychodzi on naprzeciw niektórym 
postulatom Polski i pozostałych pięciu europejskich członków 
NATO spoza UE, nie oferuje im bezpośredniego udziału w pracach 
nowych struktur wojskowych Unii, jak sobie tego życzyli.
#000075
Unia Europejska popiera ambitne plany Litwy, by w roku 2002 
zakończyć negocjacje w sprawie przystąpienia do UE, a od 1 
stycznia 2004 roku przyjąć wszystkie zobowiązania Unii 
Europejskiej. Poinformował o tym premier Litwy Andrius Kubilius 
podczas wspólnej konferencji prasowej z goszczącym w Wilnie 
szefem Komisji Europejskiej Romano Prodim. 
Do najpilniejszych zadań Litwy w dostosowywaniu się do wymogów 
UE Prodi zaliczył: zapewnienie stabilności makroekonomicznej, 
restrukturyzację gospodarki i przeprowadzenie reformy 
zarządzania. Szczególnie akcentował wagę utrzymania dobrych 
stosunków z państwami sąsiednimi. 
#000076
Rosjanie koncentrowali siły na południu Czeczenii, którego nie 
przestawali intensywnie bombardować, prezydent Czeczenii Asłan 
Maschadow zapowiedział natomiast rozpoczęcie wojny partyzanckiej.
Moskwa zarzuciła Maschadowowi, że "blefuje", jednak już tego 
samego dnia konwój samochodów rosyjskich przedstawicieli w 
Czeczenii został ostrzelany kilkanaście kilometrów od Gudermesu, 
w rejonie kontrolowanym przez siły rosyjskie. Ofiar nie było.
Rosyjskie lotnictwo intensywnie ostrzeliwało w piątek górzyste 
tereny Czeczenii, gdzie po zajęciu przez Rosjan Groznego 
znalazło się wielu bojowników. Szczególnie zawzięcie 
ostrzeliwane są dwa wąwozy: Arguński i Wiedieński.
Rosyjski minister obrony Igor Siergiejew zapewniał, że operacja 
na południu będzie "krótsza niż zdobywanie Groznego".
Moskiewska milicja została postawiona w stan pogotowia w związku 
z groźbami zamachów terrorystycznych ze strony czeczeńskich 
bojowników - poinformowała rzeczniczka rosyjskiego MSW. Stan 
pogotowia moskiewskiej milicji potrwa przez cały nadchodzący 
weekend. 
#000077
Sekretarz generalny NATO George Robertson zaapelował do Rosji, 
by zakończyła kampanię wojskową w Czeczenii i znalazła pokojowe 
rozwiązanie konfliktu na Kaukazie. 
"Rozumiemy problemy, które ma Rosja w Czeczenii, ale nie 
zgadzamy się z metodami, jakie tam stosuje" - powiedział 
Robertson podczas konferencji prasowej na zakończenie swej 
wizyty w stolicy Mołdawii Kiszyniowie. "Mamy nadzieję, że Rosja 
weźmie nasz pogląd pod uwagę" - dodał.
#000078
Przywódca nacjonalistycznej austriackiej partii "Wolnościowych" 
(FPOe) Joerg Haider określił się w wywiadzie dla lewicowego 
tygodnika chorwackiego "Nacional" jako zwolennik rozszerzenia 
Unii Europejskiej.
"W naszym podstawowym interesie zawsze była zjednoczona Europa 
i jej rozszerzenie na wschód i południowy wschód. Zależy od tego
bezpieczeństwo całego kontynentu" - oświadczył Haider.
Powiedział także, iż popiera kandydaturę Chorwacji do UE. 
#000079
Do incydentu doszło w trakcie posiedzenia unijnej Rady 
(ministrów) z udziałem - po raz pierwszy - austriackiej minister 
ze skrajnie prawicowej partii Wolnościowi Elisabeth Sickl, 
rozpoczętego w Lizbonie.
Szefowie resortów pracy i spraw socjalnych z krajów Unii, którzy 
zebrali się na zaproszenie Portugalii, przewodniczącej w tym 
półroczu UE, bardzo chłodno przyjęli swą austriacką koleżankę z 
partii Joerga Haidera. Kiedy zabrała głos, salę obrad opuściły 
francuska minister pracy Martine Aubry i belgijska szefowa tego 
resortu Laurette Onkelinx. "Był to gest polityczny i 
symboliczny" - powiedziała później na konferencji prasowej 
minister Aubry. Obie panie wróciły na salę, gdy austriacka 
minister skończyła swe wystąpienie.
#000080
Brytyjski minister ds. Irlandii Północnej Peter Mandelson 
zawiesił mieszany, autonomiczny rząd prowincji, przywracając tym 
samym bezpośrednie rządy Londynu po niespełna 9 tygodniach 
przerwy. Oświadczył przy tym, że "kwestia rozbrojenia musi 
zostać rozstrzygnięta raz na zawsze", a postęp z ostatnich dni 
nie jest dostateczny, by skłonić go do zmiany decyzji. 
Do ostatniej chwili trwały gorączkowe próby zapobieżenia tej 
decyzji. Na krótko przed ogłoszeniem decyzji Mandelsona 
Irlandzka Armia Republikańska (IRA) za pośrednictwem lidera Sinn 
Fein Gerry Adamsa przedstawiła propozycje wyznaczające "kontekst 
rozbrojenia". Uznano je jednak za spóźnione i niewystarczające.
#000081
Jugosłowiański minister informacji Goran Matić oskarżył 
zachodnie służby wywiadowcze o zorganizowanie niedawnego 
zabójstwa ministra obrony Pavle Bulatovicia. Oświadczył też, że 
zachodni wywiad stoi za masakrą bośniackich Muzułmanów w 
Srebrenicy w 1995 r., o która Zachód obwinia bośniackich Serbów. 
"Jest to forma terroryzmu. Mocarstwa zachodnie - zatrudniając 
miejscowych kryminalistów - dążą do wywierania dalszego nacisku 
i destabilizacji naszego kraju" - oznajmił Matić, nawiązując do 
zamachu na ministra obrony, który zginął w poniedziałek w 
Belgradzie od kul z kałasznikowa. 
#000082
Podczas piątkowej sesji Giełdy Papierów Wartościowych wzrósł 
kurs 122 akcji, 67 spadł, a 30 nie zmienił się. W tym na rynku 
NFI wzrósł kurs 11 funduszy, dwóch spadł, a dwóch nie zmienił 
się. Indeks rynku podstawowego WIG wzrósł o 1,8 proc. do 
21.245,4 pkt. WIG-20, po 2,6-proc. zwyżce, wyniósł 2.197,9 pkt., 
a MIDWIG, po 0,1-proc. wzroście, 1.172,9 pkt. NIF zwiększył się 
o 1,4 proc. do 56,8 pkt., a WIRR o 0,9 proc. do 2.692,4 pkt. 
#000083
Piątkowe wzrosty na warszawskiej giełdzie zawdzięczamy głównie 
spółkom z branży informatycznej. Jeżeli skończy się popyt na 
Elektrim, Prokom czy Softbank, mocna zniżka stanie się faktem - 
uważa Marek Pokrywka, makler DM BOŚ. "Z punktu widzenia analizy 
technicznej wszystko na to wskazuje." - powiedział. "Trudno po 
tej sesji mówić o dużym optymizmie inwestorów. Dopóki rynek nie 
wykreuje nowych liderów, giełda na jakiś czas powinna wyhamować" 
- powiedział.
Jego zdaniem warto przyjrzeć się BIG BG po rozstrzygnięciach 
piątkowego WZA. "Kurs tej spółki został ostatnio mocno 
wyśrubowany ze względu na toczącą się wojnę między jej 
akcjonariuszami" - powiedział Pokrywka. 
Zdaniem maklera "po zejściu zawodników z ringu" można 
spodziewać się zniżki kursu banku.
Jego zdaniem spore prawdopodobieństwo spadków na giełdach 
światowych nie stwarza dla warszawskiego rynku zbyt 
optymistycznych perspektyw.
#000084
Powołana przez akcjonariuszy komisja ponownie sprawdzi listę 
obecności na toczącym się w Warszawie walnym zgromadzeniu 
akcjonariuszy BIG Banku Gdańskiego SA. Do komisji zostało 
wybranych czterech przedstawicieli Deutsche Bank i trzech 
przedstawicieli akcjonariuszy popierających stary zarząd BIG BG. 
#000085
W czasie popołudniowej przerwy, podczas której rozmawiali 
najwięksi akcjonariusze BIG BG, Eureko, Deutsche Bank i BCP, 
liczba zarejestrowanych głosów zwiększyła się o 0,2 mln do 395,1 
mln. Akcjonariusze BIG Banku Gdańskiego SA wcześniej odrzucili 
wniosek o przerwę do 25 lutego w obradach.	
Uchwały podjęte podczas pierwszej części WZA BIG BG SA powinny 
zostać jak najszybciej podane do publicznej wiadomości, aby 
uczestnicy rynku mieli pełną ocenę sytuacji - uważa Wiesław 
Rozłucki, prezes Giełdy Papierów Wartościowych. 
#000086
Commerzbank, piąty największy niemiecki bank, sprzeda swoje 10 
proc. Banku Handlowego amerykańskiej Citigroup Inc. i skupi się 
na współpracy z BRE Bankiem SA - podał niemiecki bank w 
komunikacie. 
#000087
Komitet Ekonomiczny Rady Ministrów przyjął dokument "Założenia 
polityki energetycznej Polski do 2020 roku", po zweryfikowaniu 
przez resort gospodarki prognozy zapotrzebowania na energię.
#000088
Komitet Ekonomiczny Rady Ministrów uznał za wskazane 
dokapitalizowanie Rafinerii Gdańskiej SA przed jej prywatyzacją 
30 proc. pakietem udziałów Dyrekcji Eksploatacji Cystern.
#000089
Komitet Ekonomiczny Rady Ministrów potwierdził plany oferty 
publicznej istniejących akcji PKN i możliwość emisji nowych 
akcji w II lub III kwartale 2000 roku.
#000090
3 mld 175 mln zł straciło w zeszłym roku netto górnictwo węgla 
kamiennego. Do każdej tony węgla kopalnie dopłacały średnio 
13,10 zł. 
#000091
Polskie huty żelaza i stali będą musiały zweryfikować swoje 
plany inwestycyjne. Ich oceną i koordynacją zajmie się specjalny 
zespół, powołany w Ministerstwie Gospodarki. Zespół 
przeanalizuje biznesplany opracowane przez zarządy hut. Jego 
powołanie ma przyspieszyć prace nad skorygowanym programem 
restrukturyzacji polskiego hutnictwa. 
#000092
Według prezesa Głównego Urzędu Ceł Zbigniewa Bujaka na polskich 
granicach odczuwalny jest brak jednego podmiotu koordynującego i 
odpowiadającego za całość funkcjonowania przejść granicznych.
#000093
Sąd Okręgowy w Poznaniu ogłosił podczas pierwszej rozprawy 
upadłość Banku Staropolskiego SA w Poznaniu. Aktywa poznańskiego 
banku nie wystarczały na pokrycie jego zobowiązań. 
#000094
Ponad dwie trzecie (70,4 proc.) członków Bussiness Centre Club, 
którzy odpowiedzieli na ankietę klubu, negatywnie ocenia politykę 
podatkową rządu Jerzego Buzka.
#000095
Polska Telefonia Cyfrowa (PTC) częściowo zrezygnowała z 
oferowania usługi połączeń międzynarodowych przez Internet i 
ograniczyła ją dla abonentów korzystających z usługi transmisji 
danych. 
#000096
Dolnośląska Izba Rolnicza we Wrocławiu zarzuca Bakomie SA 
dążenie do zdominowania krajowego rynku zbóż. Izba złożyła w tej 
sprawie wniosek o wszczęcie postępowania do Urzędu Ochrony 
Konkurencji i Konsumentów. 
#000097
Światowa produkcja ropy naftowej wzrosła w styczniu o 630 tys. 
baryłek (1 baryłka to 159 l) dziennie do 74,6 mln baryłek. Stało 
się tak, bo kraje OPEC zwiększyły wydobycie - poinformowała 
Międzynarodowa Agencja Energetyczna. 
#000098
Białoruś i Rosja będą wspólnie produkować systemy obronne. 
Przedstawiciele rządów obu krajów podpisali w Mińsku 
porozumienie o utworzeniu białorusko-rosyjskiej Grupy Finansowo-
Przemysłowej "Systemy Obronne".
#000099
Koncern General Electric (GE) po raz trzeci z rzędu znalazł się 
na pierwszym miejscu w rankingu "najbardziej podziwianych" firm 
amerykańskich, ogłoszonym przez tygodnik "Fortune". Drugie 
miejsce w rankingu zajął Microsoft, trzecie - Dell Computer, 
czwarte - Cisco Systems. Na ósmej i dziesiątej pozycji 
uplasowały się Intel i Lucent Technologies.
#000100
Francuski reżyser Roger Vadim, prekursor powojennej rewolucji 
obyczajowej w kinematografii, zmarł w piątek w Paryżu na raka w 
wieku 72 lat. 
Światowy rozgłos zyskał nakręconym w 1956 roku filmem "I Bóg 
stworzył kobietę", gdzie umiejętnie wyeksponował cielesne i 
aktorskie walory swej ówczesnej żony Brigitte Bardot.
Erotyka przesycała także pozostałe 25 fabularnych kinowych 
filmów Vadima, często obsadzającego w głównych rolach swe 
aktualne żony - jak Annette Stroyberg w "Niebezpiecznych 
związkach 1960" (1959) lub Jane Fondę w "Barbarelli" (1968).
Reżyser urodził się 26 stycznia 1928 roku w Paryżu jako Roger 
Vladimir Plemiannikov. W 1949 roku poznał 15-letnią wówczas Brigitte
Bardot, której utorował drogę do świata filmu. W trzy lata później
wzięli ślub. 
Vadim był żonaty pięciokrotnie. Trzy z małżonek obdarzyły go 
dziećmi - Stroyberg córką Nathalie, Fonda córką Vanessą, zaś 
Catherine Schneider (która nie była aktorką, lecz dziedziczką 
fortuny przemysłowej) synem Vanią. Ponadto Catherine Deneuve 
urodziła z nieformalnego związku z Vadimem syna Christiana, 
obecnie aktora. Piąta żona Vadima, poślubiona w 1990 roku aktorka 
Marie-Christine Barrault, przeżyła go.
#000101
Czarno-biała fotografia rannego uchodźcy, kosowskiego 
Albańczyka, wykonana przez duńskiego fotografa Clausa Bjorna 
Larsena na jednej z ulic miasta Kukesz, została zdjęciem roku w 
konkursie World Press Photo.
Jego wyniki, w 18 kategoriach, ogłoszono w Amsterdamie. Za 
fotografię roku Larsen otrzyma nagrodę w wysokości 6.800 
dolarów. Wręczy mu ją osobiście 17 kwietnia, podczas 
uroczystości w Amsterdamie, premier Holandii Wim Kok.
Polski fotograf Tomasz Gudzowaty dostał drugą nagrodę w 
kategorii "Natura i Środowisko" za zdjęcie amerykańskich antylop 
gnu. To już druga nagroda Gudzowatego w WPP; w ubiegłym roku 
otrzymał pierwszą nagrodę w tej samej kategorii za zdjęcie 
"Lekcja zabijania". Pierwsza nagroda w tej kategorii przypadła 
Hiszpanowi Enrique  Martiemu, pracującemu dla agencji Associated 
Press, za zdjęcie "Płonąca rafineria, Izmit, Turcja".
Na tegoroczny konkurs nadesłano 42.215 fotografii autorstwa  
3.981 fotografów ze 122 krajów. 
#000102
Amerykański prom kosmiczny Endeavour wystartował do 11-dniowej 
misji orbitalnej, której celem jest sporządzenie 
najdokładniejszych jak dotąd trójwymiarowych map różnych 
obszarów kuli ziemskiej. 
Wahadłowiec uniósł się w przestrzeń z kosmodromu na przylądku 
Canaveral na Florydzie około godziny 13 czasu lokalnego (godz. 
19 czasu warszawskiego). Pierwotnie misja kartograficzna była 
zaplanowana jeszcze na wrzesień, ale odwlekły ją problemy 
techniczne i zła pogoda. 
Sześcioosobowa załoga Endeavoura ma do dyspozycji radarowy 
rejestrator rzeźby powierzchni Ziemi. Pierwszym zadaniem 
astronautów po wejściu na orbitę będzie umieszczenie anteny 
radaru na 60-metrowym wysięgniku - najdłuższej konstrukcji, jaka 
kiedykolwiek pojawiła się w kosmosie. 
#000103
W piątek obchodzono VIII Światowy Dzień Chorego. 11 lutego 
został ustanowiony Światowym Dniem Chorego, gdyż tego dnia w 
1984 r. ogłoszono pierwszy w dziejach Kościoła List Apostolski 
"Salvifici doloris", poświęcony wartości ludzkiego cierpienia. 
Centralne obchody pierwszego Światowego Dnia Chorego odbyły się 
w 1993 r. w Lourdes we Francji. 
Z okazji Międzynarodowego Dnia Chorych papież Jan Paweł II 
odprawił mszę pod gołym niebem dla kilkunastu tysięcy chorych i 
upośledzonych. Uczestnikom mszy na placu św.Piotra powiedział, że 
"należy walczyć z chorobą, ponieważ zdrowie jest darem Bożym", 
"ale ważne jest również, by wiedzieć, jak odczytywać wolę Bożą, 
gdy cierpienie puka do naszych drzwi".
Prymas Polski Józef Glemp zaapelował, aby był to dzień nadziei, 
umiejętności podejmowania cierpienia i współdziałania wszystkich 
na rzecz zmniejszania ludzkiego bólu.	W czasie uroczystości na 
Jasnej Górze z udziałem kilku tysięcy osób mszę świętą dla 
chorych i ich opiekunów odprawił w bazylice jasnogórskiej biskup 
częstochowski Antoni Długosz. 
Tymczasem w Warszawie kilkadziesiąt osób ze Stowarzyszenia 
Pacjentów "Primum Non Nocere" protestowało domagając się 
zagwarantowania praw osobom poszkodowanym w wyniku błędów 
lekarskich.
#000104
Do Norweskiego Komitetu Pokojowej Nagrody Nobla zgłoszono 
rekordową liczbę kandydatur - 144. Są wśród nich m.in. 
prezydenci USA i Korei Południowej oraz organizacje ONZ-owskie, 
charytatywne i kościelne. 
"Mamy 144 nominacje, nowy rekord, w 1998 roku było ich 139, 
spodziewany się, że przekroczymy 150" - poinformował dyrektor 
Instytutu Geir Lunderstad. 
W ubiegłym roku laureatem wśród 136 zgłoszeń została organizacja 
charytatywna Lekarze bez Granic. W tym roku zgłoszono 32 
organizacje, reszta to osoby indywidualne. 
Wartość nagrody, której laureat zostanie ogłoszony w 
październiku, wynosi około jednego miliona dolarów. Zostanie ona 
wręczona w grudniu w Oslo. 
Na liście kandydatów do tegorocznego pokojowego Nobla są 
prezydent USA Bill Clinton, prezydent Korei Południowej Kim Dae-
jung, negocjatorzy w kryzysie na Bałkanach - fiński prezydent 
Martti Ahtisaari i były rosyjski premier Wiktor Czernomyrdin, 
George Mitchell amerykański senator działający na rzecz pokoju w 
Irlandii Północnej, a także amerykańska organizacja Human Rights 
Watch. 
#000105
Większość Polaków (91 proc.) była chociaż raz zakochana. Blisko 
76 proc. przyznaje, że wierzy w prawdziwą miłość, która łączy 
ludzi na całe życie - wynika z najnowszych badań Demoskopu. 
Zaledwie 9 proc. badanych przyznało się, że nie wierzy w 
prawdziwą miłość. Natomiast 14 proc. nie potrafiło odpowiedzieć 
na to pytanie jednoznacznie. 
Tylko 1 proc. zdecydowanie twierdzi, że nigdy w życiu się nie 
zakochało. Najczęściej pierwszej miłości nie przeżyły osoby w 
wieku 15-19 lat, ale zdarzają się także starsi. Z osób, które 
ukończyły 59 lat, 2 proc. zadeklarowało, że nigdy się nie 
zakochało.
Z badań Demoskopu wynika, że 94 proc. Polaków słyszało 
o Walentynkach. 73 proc. dzień 14 lutego postrzega jako ciekawe 
uzupełnienie polskich obyczajów, ale 23 proc. jest zdania, że 
jest to zbędne naśladownictwo niezgodne z naszą tradycją. 
Demoskop przeprowadził badania w dniach 21-24 stycznia na 
ogólnopolskiej grupie 996 losowo wybranych Polaków w wieku 15 
lat i więcej. 
#000106
Francuzi Marina Anissina i Gwendal Peizerat zostali w Wiedniu 
mistrzami Europy w tańcach na lodzie. Drugie miejsce zajęli 
Włosi Barbara Fusar-Poli i Maurizio Margaglio, a trzecie Litwini 
Margarita Drobiazko i Povilas Vanagas.
Sylwia Nowak i Sebastian Kolasiński (MKŁ Łódź) zajęlii 7. 
miejsce natomiast Agata Błażowska i Marcin Kozubek (Stoczniowiec 
Gdańsk) uplasowali się na 14. pozycji.
#000107
Tylko Anna Rechnio zakwalifikowała się do programu dowolnego 
solistek podczas rozgrywanych w Wiedniu mistrzostw Europy w 
łyżwiarstwie figurowym. Odpadła natomiast Sabina Wojtala. 
Prowadzi dwukrotna mistrzyni Europy, Rosjanka Irina Słucka. 
#000108
Największa hala widowiskowo-sportowa w Polsce powstanie za 2-3 
lata na granicy Gdańska i Sopotu. Pomieści 10 tysięcy widzów. 
#000109
Cztery najwyżej rozstawione zawodniczki awansowały do półfinałów 
turnieju tenisowego WTA w Paryżu. Startująca z nr 1 Amerykanka 
Serena Williams pokonała łatwo w ćwierćfinale Francuzkę Sarah 
Pitkowski 6:1, 6:1. 
#000110
Fin Marcus Groenholm (Peugeot 206) jest liderem Rajdu Szwecji po 
pierwszym dniu i ośmiu odcinkach specjalnych. Drugie miejsce 
zajmuje Szwed Thomas Radstroem (Toyota), a trzecie Fin Tommi 
Makinen (Mitsubishi).
#000111
Lider światowego rankingu kolarskiego, Francuz Laurent Jalabert 
utrzymał koszulkę przodownika wyścigu Tour Mediterraneen, 
rozgrywanego na południu Francji. 
#000112
Ruch Radzionków pokonał Widzew Łódź 4:2 (2:0) w rozegranym w 
Tarnowskich Górach sparingowym meczu piłkarskim. 
#000113
Londyński klub Chelsea ma najbogatszych kibiców - wynika z 
badań, przeprowadzonych w grupie 22 tys. sympatyków futbolu w 
Anglii.
#000114
Czołowy europejski klub piłkarski, Manchester United podpisał 
warty 30 mln funtów (48,05 mln USD) kontrakt sponsorski z firmą 
telekomunikacyjną Vodafone. 
#000115
Austriaczka Michaela Dorfmeister wygrała we włoskiej 
miejscowości Santa Caterina supergigant, zaliczany do 
klasyfikacji alpejskiego Pucharu świata. 
#000116
W swoim drugim meczu w kwalifikacyjnym turnieju 
przedolimpijskiego polscy hokeiści wygrali w Gdańsku z Wielką 
Brytanią 4:2 (1:0, 2:1, 1:1). 
#000117
Mariusz Czerkawski strzelił dwie bramki i przy dwóch asystował 
w wygranym przez jego zespół New York Islanders meczu hokejowej 
ligi NHL z Tampa Bay Lightning 5:4. 
#000118
49. Mecz Gwiazd NBA obejrzy w niedzielę ponad 750 mln widzów w 
205 krajach. Spotkanie będzie transmitowane przez 92 stacji 
telewizyjnych w 42 językach. 25 z ponad 50 stacji radiowych 
zdecydowało się na przekaz na żywo. 
#000119
Reprezentanci Niemiec zagarnęli komplet medali w biegu na 10 
km biathlonowych mistrzostw świata juniorów w Hochfilzen. 
Mistrzem został Fabian Mund, drugie miejsce zajął Andreas 
Birnbacher, a trzecie - Daniel Graf. 
#000120
Włoch Armin Zoeggeler zdobył saneczkarski Puchar Świata na torze 
lodowym w sezonie 1999/2000. W siedmiu zawodach zgromadził 589 
punktów wyprzedzając o cztery punkty Niemca Jensa Muellera. 
#000121
Na Pomorzu, Wybrzeżu i w północnej Wielkopolsce będzie w sobotę 
zachmurzenie duże z większymi przejaśnieniami i miejscami słabe 
opady deszczu. Na pozostałym obszarze dość pogodnie, ale 
miejscami może się chmurzyć i lokalnie niewykluczony słaby 
przelotny deszcz. Rano na południu lokalne mgły. Temp. maks. od 
2 st. na Suwalszczyźnie do 5 st. na zachodzie.
W niedzielę na wschodzie kraju opady deszczu ze śniegiem, 
stopniowo zanikające. Na pozostałym obszarze dość pogodnie, ale 
od północnego zachodu będzie się przesuwać kolejna strefa dużego 
zachmurzenia z niewielkimi opadami, głównie deszczu. Temp. maks. 
od 2 do 5 st. 
#000122
Sekretarz generalny Rady Unii Europejskiej Javier Solana został 
uhonorowany doktoratem honoris causa UAM w Poznaniu. W Katowicach, 
razem z szefem MSZ Bronisławem Geremkiem, odebrał Diamentowy Laur 
Umiejętności i Kompetencji.
Władze Uniwersytetu im. Adama Mickiewicza (UAM) w Poznaniu 
tytuł doktora honoris causa nadały b. Sekretarzowi Generalnemu 
NATO jeszcze 29 czerwca 1998 r. 
"Decyzja o rozszerzeniu NATO to w dużej mierze zasługa Javiera 
Solany, jego wyobraźni i poczucia historycznej misji sojuszu" - 
powiedział towarzyszący mu prof. Bronisław Geremek, jeden z 
recenzentów decyzji o przyznaniu mu tytułu.
Po uroczystości Solana powiedział, że Unia Europejska będzie 
gotowa na przyjęcie nowych członków w 2002-2003 r.
W Katowicach Sekretarz generalny Rady UE i min.Geremek odebrali 
z rąk premiera Jerzego Buzka Diamentowe Laury Umiejętności 
i Kompetencji. Nagrodę przyznają co roku wybitnym mężom stanu 
środowiska gospodarcze Katowic, Bielska-Białej, Częstochowy i Opola. 
Uzasadniając wybór Solany Kapituła podkreśliła jego osobiste 
zaangażowanie w przyjęcie Polski do NATO w 1999 roku.
#000123
O podjęcie działań integrujących polską prawicę zaapelowali w 
niedzielę do wszystkich partii współtworzących AWS uczestnicy 
drugiej konwencji AWS Mazowsza.
"Wzywamy liderów środowisk tworzących AWS do rozpoczęcia procesu 
przekształcającego Komitet Wyborczy AWS w jedną organizację 
polityczną. Pierwszym krokiem powinno być powołanie sfederowanych 
struktur decyzyjnych na poziomie ogólnopolskim i regionalnym. 
Docelowy kształt i formy działania określiłby zjazd zjednoczeniowy 
partii AWS - który powinien odbyć się jeszcze w tym roku, przed 
wyborami prezydenckimi" - czytamy w oświadczeniu przyjętym na 
konwencji w Wołominie. 
"Za program i jedność prawicy wyborcy nas nagrodzili w dniu 
wyborów, za rozbicie i swary słusznie ganią" - napisano w 
oświadczeniu, w którym znalazło się także wezwanie do otwarcia 
"na wszystkich, którzy wywodzą się z solidarnościowo-
niepodległościowej tradycji, a którzy utracili wiarę w sens 
wspólnego działania." 
#000124
Rada Polityczna SKL nie zgodziła się na przyjęcie wniosku 
Aleksandra Halla wzywającego władze partii do zmiany taktyki 
działania w przypadku fiaska rozmów nt. zmian w rządzie i zmian 
w klubie - poinformował PAP poseł SKL zastrzegający 
anonimowość. Rada Stronnictwa Konserwatywno-Ludowego w sobotę i 
niedzielę obradowała w Rzeszowie. 
Wg rozmówcy PAP, Aleksander Hall i minister rolnictwa Artur 
Balazs proponowali, by SKL nadal domagało się zmiany premiera. 
"Gdyby to się nie udało, SKL miałoby wyjść z Klubu Parlamentarnego 
AWS" - powiedział PAP poseł Stronnictwa. Wg niego, przeciwko temu 
wnioskowi wystąpił Mirosław Styczeń oraz Wiesław Walendziak. 
Styczeń zgłosił wniosek, by Rada Polityczna nie głosowała nad 
propozycją Halla. Wg rozmówcy PAP, za wnioskiem Stycznia głosowało 
69 osób, 8 było przeciwko.
Walendziak potwierdził w rozmowie z PAP, że podczas posiedzenia 
"zdecydowana większość członków Rady była za tym, by być w Akcji". 
Zdaniem wiceprezesa SKL, w Stronnictwie jest "determinacja", by - 
pozostając wewnątrz - poprawić sytuację w AWS. 
#000125
"Samoobrona" mówi "nie" Unii Europejskiej, bo nie traktuje nas 
ona jak partnerów, tylko jak rynek zbytu dla swoich produktów - 
powiedział przewodniczący Związku Andrzej Lepper .
"Unia to jest następny kołchoz - jeden miał siedzibę w Moskwie, 
drugi ma siedzibę w Brukseli. Nic się nie zmieniło. Tamten 
poprzedni był zainteresowany produkcją u nas, a temu w sam raz na 
naszej produkcji nie zależy, bo ma swoje nadwyżki". "Dlatego 
mówimy Unii zdecydowanie - nie. Unia jest nam niepotrzebna. Chce 
nas tylko jako rynek zbytu" - dodał Lepper na konferencji 
prasowej w Warszawie, w przerwie obrad Rady Krajowej Związku.
"Samoobrona" oczekuje odpowiedzi od premiera na list, w którym 
domaga się "zdecydowanych decyzji dla poprawy sytuacji w 
rolnictwie". Jeśli nie będzie decyzji satysfakcjonujących dla 
rolników - Lepper zapowiada protesty, które mają doprowadzić do 
wcześniejszych wyborów parlamentarnych. 
#000126
Poseł AWS Gabriel Janowski powiedział dziennikarzom, że jego 
zachowanie w dniu 16 stycznia br. było wywołane "dużą dawką 
narkotyków", które podano mu wbrew jego wiedzy. Podkreślił, że 
może to powiedzieć "po przeanalizowaniu zdarzeń" i "z dużą dozą 
prawdopodobieństwa". Dodał, że nigdy wcześniej nie miał 
podobnych objawów, a także nie brał narkotyków, więc nie 
skojarzył, że zachowanie mogło być spowodowane właśnie tym 
czynnikiem. Jako uzasadnienie swojej tezy Janowski przedstawił 
dziennikarzom pisemną ekspertyzę osoby, której nazwiska nie 
chciał ujawnić publicznie, a która, jak podkreślał, "cieszy się 
powszechnym szacunkiem".
16 stycznia br., w czasie spotkania rolników związanych z PSL-
PL, "Solidarnością" RI oraz RS AWS w Sejmie Janowski pojawił się 
tylko na kilka minut, choć miał być gospodarzem tego spotkania. 
Gdy podtrzymywany dotarł na salę, zaczął się nienaturalnie 
zachowywać.
#000127
"Unia Pracy musi rozważyć dylemat: czy tak jak wiele innych 
partii wystawić własnego kandydata na prezydenta, czy uwzględnić 
poparcie dla Aleksandra Kwaśniewskiego i poprzeć jego reelekcję" 
- powiedział lider Unii Pracy Marek Pol.
Dodał, że UP chce rozstrzygnąć ten dylemat przeprowadzając 
wewnątrzpartyjne referendum. Pol zapowiedził, że ostateczne 
decyzje w sprawie referendum podejmie kongres Unii, który 
odbędzie się pod koniec lutego.
#000128
Szefowie dyplomacji 15 państw UE otwierają w poniedziałek w 
Brukseli konferencję międzyrządową, która ma uzgodnić reformę 
unijnych instytucji. Oficjalnie jej zasadniczym celem jest to, 
żeby przygotować Unię do poszerzenia tak, by mogła sprawnie 
działać nawet po podwojeniu obecnej liczby państw członkowskich. 
Od przebiegu i długotrwałości samej konferencji (ang. 
Intergovernmental Conference - IGC) oraz ratyfikacji jej 
rezultatów zależeć będzie termin pierwszego poszerzenia Unii. 
#000129
W sobotę tysiące ludzi uczestniczyły w Austrii w wiecach, na 
których protestowano przeciw udziałowi skrajnie prawicowej 
Partii Wolnościowych Joerga Haidera w nowym rządzie.
W Wiedniu na ulice wyszło - jak ocenia policja - około 10 tys.
demonstrantów. 
Na przyszłą sobotę zapowiedziano zorganizowanie w Wiedniu 
wielkiego wiecu z udziałem 100 tysięcy ludzi. 
#000130
Szefowi austriackich prawicowych populistów Joergowi Haiderowi 
grozi proces o Niedźwiedzią Dolinę - majątek w Karyntii, 
odziedziczony przez niego w latach 1986 roku. 
Mieszkająca w Izraelu 73-letnia Noemi Merhaw zamierza ubiegać się 
na drodze sądowej o zwrot 1.600-hektarowej posiadłości - 
poinformował w sobotę berliński dziennik "Berliner Zeitung", 
powołując się na austriacką gazetę "Der Standard". 
Merhaw jest córką Mathilde Roifer, która po przyłączeniu Austrii 
do Niemiec hitlerowskich została zmuszona jako Żydówka do 
sprzedaży nieruchomości. Kupcem był Josef Webhofer - ojciec wuja 
Haidera, który nabył nieruchomość za kwotę poniżej jej wartości. 
Merhaw twierdzi, że transakcja nie tylko była "wymuszona", ale 
ponadto dokonano jej na podstawie sfałszowanego pełnomocnictwa. 
Merhaw otrzymała w 1954 r. od nowego właściciela dodatkowo 120 
tys. dolarów tytułem dopłaty. 
#000131
Rząd Argentyny zapowiedział w sobotę pójście w ślady krajów 
europejskich i ochłodzenie stosunków z Austrią i jej nowym 
rządem koalicyjnym, powstałym przy udziale skrajnej, 
populistycznej partii "Wolnościowi" (FPOe). Rząd argentyński  
oświadczył, że w związku z wejściem dorządu ministrów 
reprezentujących FPOe  przyjmuje "stanowisko europejskie" w 
stosunku do Austrii, polegające na ograniczeniu stosunków 
dyplomatycznych do "ściśle technicznego poziomu". 
W Argentynie, która często była miejscem azylu dla uciekinierów 
z innych kontynentów, po wojnie znalazła schronienie spora grupa 
byłych nazistów. Obecnie kraj ten zamieszkiwany jest przez 
największą w Ameryce Łacińskiej i siódmą na świecie społeczność 
żydowską, liczącą 300 tys. osób.
#000132
Cyjanek z rumuńskiej kopalni złota, który spowodował wielką 
katastrofę ekologiczną, zabijając życie w Cisie, dotarł w 
niedzielę do Dunaju.Eksperci obawiają się, że także w Dunaju 
masowo zaczną ginąć ryby. 
Cisę skaził cyjanek, pochodzący z zalanej rumuńskiej 
kopalni złota Baia Mare. Australijski koncern wydobywczy 
Esmeralda, który jest większościowym udziałowcem rumuńskiej 
kopalni, nie poczuwa się do winy za katastrofę. 
Organizacje obrońców środowiska zarzucają Esmeraldzie 
wykorzystywanie luk w ustawodawstwie biedniejszych krajów do 
stosowania tam niebezpiecznych technologii. Podkreśla się, że w 
krajach rozwiniętych stosowanie roztworów cyjanku do wypłukiwania 
metali szlachetnych jest od dawna zabronione.
Naukowcy ostrzegają, że minie wiele lat, zanim do Cisy powróci 
życie, zwłaszcza że skażenie nastąpiło w okresie tarła wielu 
gatunków ryb.
#000133
Serbia zapowiedziała, że zażąda odszkodowania przed 
międzynarodowym trybunałem od tych, którzy doprowadzili do 
skażenia cyjankiem jej największej rzeki Cisy i zniszczenia w 
niej życia. 
"Cisa jest martwą rzeką. Nie przeżyły nawet bakterie" - 
powiedział serbski minister ochrony środowiska Branislav Blażić -
"To całkowita katastrofa". Blażić wyraził opinię, że skażenie 
rzeki jest tak poważne, że przywrócenie jej do życia zajmie co 
najmniej pięć lat. 
Minister Blażić zarzucił Rumunii, że ukryła prawdziwe rozmiary 
skażenia rzeki, które wg niektórych ekspertów może być 
największą katastrofą ekologiczną w Europie od czasu katastrofy 
w eletrownii atmowej w Czerbobylu na Ukrainie. 
#000134
Siły rosyjskie, walczące z bojownikami czeczeńskimi w górach 
na południu zbuntowanej republiki, przejęły kontrolę nad 
ważnym strategicznie wąwozem wiedieńskim.
Zgodnie z informacjami rosyjskiego dowódcy, walki przeniosły się 
do położonego bardziej na zachód wąwozu arguńskiego, głównego 
punktu oporu bojowników czeczeńskich.
Atak sił federalnych jest wspomagany przez intensywne naloty. 
W ciągu ostatniej doby przeprowadzono ich ponad sto, niszcząc - 
wg zapewnień strony rosyjskiej - 18 baz i umocnień czeczeńskich.
#000135
Sygnalizując uznanie palestyńskich roszczeń do Jerozolimy, 
Watykan chce podpisać z Autonomią Palestyńską porozumienie w 
sprawie kościołów katolickich w tym mieście - poinformował 
przedstawiciel władz palestyńskich. Porozumienie ma zostać 
podpisane we wtorek, kiedy papież Jan Paweł II spotka się w 
Watykanie z przywódcą Palestyńczyków Jaserem Arafatem - 
powiedział doradca Arafata, Nabil Aburdeneh. 
Palestyńczycy chcą ustanowić we wschodniej, arabskiej części 
Jerozolimy stolicę swego przyszłego państwa. Izrael zdecydowanie 
odrzuca taką ewentualność, utrzymując, że Jerozolima jest 
niepodzielna i że jest "wieczną stolicą państwa żydowskiego". 
Watykan nigdy nie uznał izraelskiej aneksji wschodniej 
Jerozolimy. 
#000136
Artyści są "uprzywilejowanymi interpretatorami tajemnicy 
człowieka" - powiedział Jan Paweł II do 30 tys. osób 
zgromadzonych na Placu św. Piotra na modlitwie Anioł Pański. 
Mówił również o roli choroby w życiu człowieka. 
"Chrystus jest najwyższym źródłem inspiracji sztuki uniwersalnej 
i współczesna epoka, choć naznaczona ateizmem, to potwierdza - 
najwięksi artyści wszystkich kontynentów odczuwali potrzebę 
mierzenia się z Jezusem i Jego nieprzebraną tajemnicą" - 
powiedział Ojciec Święty. 
18 lutego w Watykanie będzie obchodzony Jubileusz Artystów - 
jedna z wielu podobnych uroczystości odbywających się w ramach 
Wielkiego Jubileuszu Roku 2000.
#000137
Pierwsza we Francji monograficzna wystawa malarstwa Jacka 
Malczewskiego zostanie otwarta w poniedziałek w prestiżowym 
paryskim Musée d'Orsay, w którym wystawiane są stale m.in. 
dzieła francuskich impresjonistów. 
Wystawa, wedle słów dyrektora muzeum i zarazem komisarza wystawy, 
Henri Loyrette, wpisuje się w prowadzoną przez dyrekcję "politykę 
odkrywania artystów słabo znanych lub zgoła w ogóle nieznanych 
francuskiej publiczności". 
Paryską wystawę zorganizowano we współpracy z warszawskim Muzeum 
Narodowym. Wśród 60 obrazów ze wszystkich okresów działalności 
artysty znalazły się jego najważniejsze i najbardziej znane dzieła, 
jak "Melancholia", "Błędne koło", "Wigilia na Syberii", cykl 
"Zatruta studnia" i autoportrety, m.in. słynny "Autoportret w zbroi". 
Odkrycie malarstwa Malczewskiego zawdzięcza Henri Loyrette 
Andrzejowi Wajdzie. "Swego czasu szalenie mi się podobała 
+Brzezina+, i dowiedziałam się, że niektóre kadry zainspirowane 
były obrazami nieznanego mi wówczas polskiego artysty" - 
powiedział dyrektor Musée d'Orsay. 
Z okazji wystawy muzeum planuje projekcję "Brzeziny". 
Inną imprezą towarzyszącą jest ekspozycja szkiców i rysunków 
Malczewskiego ze zbiorów muzeum w Poznaniu, zorganizowana przez 
Instytut Polski w Paryżu. 
Wystawa w Musée d'Orsay potrwa do 14 maja. 
#000138
Polski reżyser teatralny i pisarz pracujący od 15 lat w USA, 
Kazimierz Braun, został tegorocznym laureatem nagrody "Aurum 
Award", przyznanej za "Dzień świadectwa" - powieść o papieżu 
Janie Pawle II na tle historii Polski w latach 1978-98.  
Nagrodę Aurum ufundował kanadyjski finansista i filantrop 
polskiego pochodzenia, Andrzej Willman. Braun odebrał nagrodę na 
tegorocznym balu Polonii amerykańskiej w Miami Beach na 
Florydzie, 5 lutego. 
Kazimierz Braun wyreżyserował ponad 130 przedstawień 
teatralnych w Polsce, USA, Kanadzie i innych krajach. W latach 
1975-1984 był dyrektorem Teatru Współczesnego we Wrocławiu. 
Opublikował 23 książki, w tym prace z historii teatru oraz 
utwory prozatorskie i dramatyczne. Od 1985 mieszka w USA. 
Obecnie jest profesorem State University of New York w Buffalo. 
#000139
Deutsche Bank będzie kontynuował rozmowy z portugalskim bankiem 
BCP oraz z Eureko na temat współpracy tych instytucji 
finansowych w BIG Banku Gdańskim - poinformował członek zarządu 
DB Hubert Janiszewski. DB, BCP oraz Eureko są akcjonariuszami 
BIG BG. Podczas WZA banku walczyły ze sobą o kontrolę nad 
bankiem. Janiszewski poinformował również, że niemiecki bank 
złożył wniosek do Komisji Nadzoru Bankowego o zgodę na objęcie 
do 33 proc. udziałów w BIG BG. DB ma już zgodę na objęcie 25 
proc. udziałów w banku. Samodzielnie posiada on 13 proc. 
Zdaniem  Janiszewskiego, zakończenie w sobotę obrad walnego 
zgromadzenia BIG-u powinno zamknąć okres zamieszania i 
niepewności wokół banku. "Ponieważ sytuacja jest stabilna, 
spodziewamy się, że zarząd giełdy odwiesi od poniedziałku, 
zawieszenie notowań akcji BIG BG"- powiedział. 
Pytany o to, kto zostanie prezesem zarządu BIG BG, 
Janiszewski odpowiedział, że jego zdaniem powinna to być osoba z 
obywatelstwem polskim, gdyż jest to bank polski. 
Jego zdaniem, wejście DB do BIG BG umocni bezpieczeństwo 
wkładów, a w przyszłości poprawi usługi.
#000140
Ustępujący wrótce szef MFW Michel Camdessus zaproponował na 
szczycie UNCTAD w Bangkoku zasadniczą zmianę koncepcji dorocznych 
spotkań na najwyższym szczeblu grupy głównych potęg światowych.
Camdessus wysunął twierdzenie, że wzrost gospodarczy w skali 
światowej jest dławiony w wyniku braku spójności w międzynarodowej 
polityce gospodarczej. Świat ma teraz wspaniałą szansę uwolnienia 
się od groźby kryzysów finansowych i wyrównywania "mogącej 
spowodować wybuch" przepaści między biednymi a bogatymi - ocenił.
Aby skorzystać z tej szansy należy zdaniem ustępującego 
szefa MFW zasadniczo zmienić główne instytucje koordynujące 
światową politykę gospodarczą. Zasadnicza zmiana dotyczy 
rezygnacji z corocznych, odbywających się zwykle na początku 
lata, spotkań na szczycie siedmiu głównych potęg gospodarczych i 
Rosji. Zamiast nich Camdessus proponuje odbywające się co dwa 
lata spotkania szefów państw i rządów ok. 30 krajów, których 
przedstawiciele pełnią stanowiska dyrektorów  wykonawczych we 
władzach Międzynarodowego Funduszu Walutowego i jego siostrzanej 
instytucji Banku Swiatowego.
Camdessus zapowiedział, że jego propozycja będzie dyskutowana na 
najbliższym szczycie G7, który w tym roku odbędzie się na 
japońskiej wyspie Okinawa.
#000141
Marcin Urbaś (AZS AWF Kraków) ustanowił w Lievin halowy rekord 
Polski w biegu na 200 metrów czasem 20,60 s., poprawiając swoje 
osiągnięcie z 29. stycznia o 0,24 sekundy. Urbaś, jeszcze w 
sobotę startował w halowych MP w Spale, gdzie był szósty w biegu 
na 60 m (6,80 s).
#000142
Osiem zawodniczek i ośmiu zawodników powołanych zostało po 
mistrzostwach Polski w Spale do reprezentacji kraju na halowe 
mistrzostwa Europy w Gandawie (25-27 lutego).
#000143
Otylia Jędrzejczak (Pałac Katowice) i Filip Wroński (Wisła 
Kraków) okazali się najlepszymi zawodnikami dwudniowego 
pływackiego mityngu Grand Prix Polski w Ciechanowie.
#000144
Grzegorz Targoński (Marymont Warszawa) obronił w Zgierzu tytuł 
halowego mistrza Polski w łucznictwie. Wśród kobiet triumfowała 
Justyna Mospinek z miejscowego Uczniowskiego Klubu Sportowego 
Piątka.
#000145
Janusz Nałęcki, arbiter klasy AIBA i prezes Wrocławskiego 
Okręgowego Związku Bokserskiego, będzie sędziować turniej 
olimpijski w Sydney. Mistrzostwa Europy w boksie juniorów w 2003 
roku rozegrane zostaną w Łodzi.
#000146
Anna Łuckoś zajęła dziewiąte miejsce w konkurencji slalomu 
równoległego w ostatnim dniu mistrzostw świata juniorów FIS w 
snowboardzie w niemieckiej miejscowości Berchtesgaden.  
#000147
Mistrz olimpijski w judo, Paweł Nastula zajął trzecie miejsce w 
Paryżu w swoim pierwszym turnieju kwalifikacyjnym do igrzysk w 
Sydney. Nastula pokonał przez ippon Kubańczyka Iosvane Kesella.
#000148
Koszykarze ekstraklasy rozegrali ostatnią kolejkę przed przerwą 
przeznaczoną na mecze reprezentacji w eliminacjach mistrzostw 
Europy (z Czechami i Grecją). Lider - Zepter Śląsk Wrocław ma 
trzy punkty przewagi nad HOOP PEKAES Pruszków.
#000149
Piłkarze Legii Daewoo, przebywający na zgrupowaniu w Tunezji, w 
sobotę w Al-Munastir pokonali 4:1 (3:0) reprezentację olimpijską 
tego kraju.
#000150
Polscy hokeiści pokonali Rumunię 11:2 (1:2, 5:0, 50) w ostatnim 
meczu kwalifikacyjnmego turnieju przedolimpijskiego w Gdańsku. 
Polska zajęła drugie miejsce. Turniej wygrała Francja i zdobyła 
awans do dalszych gier eliminacyjnych.
#000151
Zespoły Ukrainy, Francji, Danii i Niemiec zapewniły sobie awans 
do drugiej fazy eliminacji do turnieju hokejowego zimowych 
igrzysk olimpijskich w Salt Lake City, w 2002 roku. Francuzi 
wygrali turniej w Gdańsku, pokonując między innymi reprezentację 
Polski.
#000152
Zarząd Związku Piłki Ręcznej w Polsce odwołał Jerzego 
Cieplińskiego ze stanowiska pierwszego trenera reprezentacji 
polskich piłkarek. Jednocześnie zarząd ZPRP obowiązki 
selekcjonera narodowej reprezentacji Polski powierzył Jerzemu 
Noszczakowi, który dotychczas pełnił w związku funkcję szefa 
szkolenia i drugiego trenera kobiecej reprezentacji. 
#000153
Koszykarki Polpharmy VBW Clima Gdynia odniosły 15. zwycięstwo w 
tegorocznych rozgrywkach ligowych. Na kolejkę przed zakończeniem 
pierwszego etapu rozgrywek gdynianki z 32 pkt. prowadzą w tabeli 
wyprzedzając drugą Polfę o dwa punkty.
#000154
Turniej szablowy o Złotą Klingę "Dziennika Łódzkiego", będący 
jednocześnie pierwszą imprezą Pucharu Polski w tej broni, wygrał 
w sobotę w Łodzi Norbert Jaskot pokonując w finale 15:10 
Arkadiusza Nowikowskiego. W turnieju szablistek triumfowała 
Aleksandra Socha po zwycięstwie nad Katarzyną Kuźniak 15:7. 
#000155
Lider światowego rankingu kolarskiego, Francuz Laurent Jalabert 
(ONCE) został zwycięzcą wyścigu Tour Mediterraneen.
#000156
35-letni Włoch, Gianluca Pozzi, rozlosowany został jako nr 1 w 
tenisowym Halowym Challengerze ATP - KGHM Polska Miedź SA Polish 
Indoor Wrocław 2000 o puli nagród 75 tys. dolarów, który odbywać 
się będzie we Wrocławiu od 14 do 20 bm.
#000157
Belg Sven Nijs (Rabobank) wygrał klasyfikację generalną cyklu 
kolarskich wyścigów przełajowych Superprestige. W niedzielę Nijs 
zajął w Heerlen czwarte miejsce w ostatniej imprezie tego cyklu 
w sezonie. 
#000158
Rozstawiony z nr 1 Niemiec Nicolas Kiefer wygrał turniej 
tenisowy ATP w Dubaju (pula nagród 1 mln dolarów), pokonując w 
finale Hiszpana Juana Carlosa Ferrero 7:5, 4:6, 6:3.
#000159
Triumfator Pucharu świata w łyżwiarstwie szybkim, Kanadyjczyk 
Jeremy Wotherspoon ustanowił w niedzielę, na olimpijskim torze w 
Calgary, rekord świata na 1000 m uzyskując czas 1.08,34. 
#000160
Kenijczyk Japhet Kosgei wygrał w niedzielę maraton w Tokio, 
uzyskując znakomity czas 2:07.15. Jest to szósty wynik w 
historii. 
#000161
Norweg Kristian Hammer wygrał w niedzielę w Sapporo zawody 
Pucharu Świata w kombinacji norweskiej. Jest to pierwsze jego 
zwycięstwo w imprezie tej rangi.
#000162
Austriacy Fritz Strobl i Werner Franz zajęli ex aequo pierwsze 
miejsce w niedzielnym supergigancie alpejskiego Pucharu Świata w 
Sankt Anton. Trzecie miejsce zajął kolejny Austriak, lider 
klasyfikacji pucharowej, Hermann Maier, który stracił do kolegów 
z reprezentacji 0,26 s.
#000163
Podobnie jak w sobotę, mistrzostwa świata w lotach narciarskich 
na mamuciej skoczni w Vikersund zostały w niedzielę przerwane, a 
następnie odwołane z powodu silnego wiatru. Komisja sędziowska 
postanowiła przełożyć zawody na poniedziałek. 
#000164
Załoga Niemiec II, pilotowana przez Andre Langego, zdobyła w 
Altenbergu złoty medal mistrzostw świata w bobslejowych 
czwórkach. Lange, który prowadził od pierwszego ślizgu, 
wyprzedził o 0,62 s swojego rodaka, mistrza olimpijskiego 
Christopha Langena, który tydzień temu, również w Altenbergu, 
zdobył tytuł w dwójkach. Trzecie miejsce zajął Szwajcar 
Christian Reich.
#000165
Niemka Gunda Niemann-Stirnemann wygrała bieg na 1500 m, podczas 
rozgrywanych w Baselga di Pine, zawodów o Puchar Świata w 
łyżwiarstwie szybkim. Na dystansie 5000 m mężczyn wygrał 
Holender Bob de Jong. Jaromir Radke zajął w biegu na 5000 m 
piętnaste miejsce - 7.01,42. 
#000166
Rosjanka Irina Słucka po raz trzeci została mistrzynią Europy w 
łyżwiarstwie figurowym. Broniąca mistrzowskiego tytułu jej 
rodaczka Maria Butyrska zajęła drugie miejsce. Anna Rechnio 
ukończyła zawody na trzynastej pozycji.
#000167
Zwycięstwem reprezentantów Niemiec zakończyły się sobotnie 
konkurencje na dochodzenie biathlonowych mistrzostw świata 
juniorów w Hochfilzen. Triumfatorzy obronili pozycje wywalczone 
poprzedniego dnia. Wśród mężczyzn na 12,5 km zwyciężył Fabian 
Mund. Najlepszy z Polaków Dawid Paniak był 21.
#000168
Rosjanka Galina Kuklewa w szwedzkim Oestersundzie wygrała 
biathlonowy sprint na 7,5 km zaliczany do punktacji Pucharu 
Świata. Kuklewa (21.26,4) miała bezbłędne strzelanie i 
wyprzedziła swoją  rodaczkę Swietłanę Ichmuratową (21.55,2) oraz 
Francuzkę Florence Baverel (22.20,5).  
#000169
Kelly Clark (USA) oraz Anton Bergsten (Szwecja) zdobyli w 
Berchtesgaden złote medale mistrzostw świata juniorów FIS w 
snowboardzie, zwyciężając w konkurencji halfpipe. Dziewiąte 
miejsce zajęła 16-letnia Paulina Ligocka. Zawodniczka 
Beskidzkiego Stowarzyszenia Snowboardu rywalizowała ze starszymi 
od siebie, nawet o cztery lata, zawodniczkami. Katarzyna 
Lewieniec była 21., a Klaudyna Mikołajczyk 29. W rywalizacji 
juniorów kuzyn Pauliny, Mateusz Ligocki(wszyscy Beskidzkie 
Stowarzyszenie Snowboardu) był 31.
#000170
Australijczyk rosyjskiego pochodzenia, Kostya Tszyu obronił w 
nocy z soboty na niedzielę w Uncasville tytuł bokserskiego 
mistrza świata w wadze superlekkiej organizacji WBC.	Tszyu 
znokautował w ósmej rundzie Meksykanina Ahmeda Santosa. Odniósł 
24. zwycięstwo, a 20. przed czasem (w jego rekordzie jest też 
jeden remis i jedna porażka). Australijczyk zamierza teraz 
bronić tytułu w walce ze słynnym Meksykaninem Julio Cesarem 
Chavezem.
#000171
W finale turnieju tenisowego mężczyzn w Marsylii (pula nagród 
500 tys. dolarów) Szwajcar Marc Rosset pokonał swego rodaka 
Rogera Federera 2:6, 6:3, 7:6 (7-5). 
#000172
Francuzka Nathalie Tauziat (nr 2) wygrała turniej tenisowy WTA w 
Paryżu, pokonując w finale najwyżej rozstawioną Amerykankę 
Serenę Williams 7:5, 6:2. 
#000173
Dla astronautów na pokładzie promu kosmicznego Endeavour sobota 
była pierwszym z 9 dni robienia zdjęć radarowych, z których ma 
powstać trójwymiarowa mapa powierzchni Ziemi. Wielkie 
przedsięwzięcie kartograficzne rozpoczęło się w momencie, kiedy 
Endeavour przelatywał na wysokości 230 km nad Malediwami i 
Cejlonem. 
W sumie na trójwymiarową mapę naniesione zostanie ponad 70 
proc. powierzchni Ziemi.  NASA (amerykańska agencja kosmiczna) 
twierdzi, że mapa będzie 30 razy dokładniejsza niż istniejące 
mapy globu ziemskiego. Większość fragmentów mapy będzie jednak 
przeznaczona tylko na użytek amerykańskich sił zbrojnych i 
agencji wywiadowczych. Ale zwykli ludzie też mogą na coś liczyć. 
Zapowiedziano opublikowanie najwyższej jakości mapy USA, a także 
mapy świata, tyle że o małej rozdzielczości (a więc pozbawionej 
wielu szczegółów, choć podobno i tak lepszej od istniejących 
map). Wnioski naukowców z całego świata, którzy chcieliby 
uzyskać dostęp do wybranych fragmentów trójwymiarowej mapy 
świata o najwyższej rozdzielczości, będą rozpatrywane 
indywidualnie.
#000174
Na zachodzie kraju na ogół pogodnie i bez opadów. Na pozostałym 
obszarze zachmurzenie umiarkowane i duże; miejscami, zwłaszcza 
na wschodzie, niewielkie opady śniegu. Temp. maks. od 1 st. na 
wschodzie do 4 st. na Dolnym Śląsku. Wiatr słaby i umiarkowany, 
na Wybrzeżu dość silny, zachodni i północno--zachodni.
W Warszawie zachmurzenie umiarkowane. Możliwe 
przelotne opady śniegu. Temp. maks. 2 st.
#000175
Wg rzecznika UW Andrzeja Potockiego, podczas poniedziałkowego 
spotkania liderzy koalicji ustalili, że sejmowa debata nad 
projektem ustawy uwłaszczeniowej zostanie przesunięta na kolejne 
posiedzenie Sejmu, za dwa tygodnie. Wiceszef klubu AWS Jacek 
Rybicki poinformował, że ostateczna decyzja w tej sprawie 
zapadnie podczas wtorkowego posiedzenia Konwentu Seniorów.
Obaj politycy zgodzili się, że przesunięcie debaty stworzy 
koalicjantom możliwość wypracowania kompromisu. 
Wiceszef klubu AWS zaznaczył, że tematem spotkania była też 
planowana na najbliższe posiedzenie Sejmu debata o integracji  
Polski z Unią Europejską. Wg Rybickiego koalicji zależy, by 
sprawa integracji "była ponad zasadniczymi podziałami 
politycznymi", podobnie jak kwestia wejścia Polski do NATO.
#000176
Minister rolnictwa, jeden z liderów SKL Artur Balazs powiedział 
PAP, że nigdy nie domagał się zmiany premiera. Zdementował 
nieoficjalne informacje przekazane PAP po sobotnio-niedzielnym 
posiedzeniu Rady Politycznej SKL.
"Nigdy nie domagałem się zmiany premiera. Zawsze byłem 
przeciwko temu" - oświadczył. Balazs podkreślił, że podałby się 
do dymisji, gdyby SKL domagało się odwołania szefa rządu.   
Wg niego, obecnie należy doprowadzić do "naprawy AWS". 
#000177
SKL nie wysuwa kandydatury prof. Zbigniewa Religii na urząd 
prezydenta - poinformował PAP pełnomocnik Stronnictwa do spraw 
mediów Adam Bielan. Dodał, że SKL popiera Religę w wyborach 
uzupełniających do Senatu.
#000178
Poseł SKL Kazimierz Michał Ujazdowski jest najpoważniejszym 
kandydatem Stronnictwa Konserwatywno Ludowego na nowego ministra 
kultury i dziedzictwa narodowego - poinformował PAP prezes partii 
Mirosław Styczeń. Pod koniec zeszłego tygodnia zmarł dotychczasowy 
minister kultury Andrzej Zakrzewski. 
Wg Stycznia, Kazimierz Ujazdowski już rok temu otrzymał 
rekomendację SKL na ministra kultury,ale wówczas kandydaturę tę
zablokowała Unia Wolności.
Szef klubu parlamentarnego UW Jerzy Wierchowicz powiedział, że jego 
partia nie zajmowała się jeszcze sprawą nowego ministra kultury. 
Ujazdowski jest szefem sejmowej komisji kontroli państwowej. Jest 
absolwentem Wydziału Prawa i Administracji Uniwersytetu Łódzkiego. 
Od 1991 wykładał na SGH w warszawie. Na początku lat 90. był 
wiceprzewodniczącym Partii Konserwatywnej, członkiem Grupy Windsor. 
Był przewodniczącym Koalicji Konserwatywnej, która w zeszłym roku 
wstąpiła do SKL. W tym roku skończy 36 lat. 
#000179
Rzecznik klubu SLD Andrzej Urbańczyk zamierza we wtorek złożyć 
rezygnację z pełnienia tej funkcji. Nie wiadomo jednak, czy 
jeszcze tego dnia klub wybierze nowego rzecznika. Urbańczyk 
zapowiadał, że zrezygnuje z rzecznikowania po tym, gdy 18 
stycznia został redaktorem naczelnym "Trybuny". 
Tymczasem Krzysztof Janik podkreśla, że w klubie SLD nie było 
jeszcze żadnych oficjalnych rozmów nt. nowego rzecznika. 
#000180
Prezes PSL Jarosław Kalinowski oświadczy, że ludowcy są przeciwni 
rządowemu projektowi ustawy o abolicji dla szpiegów.
"Nie zgadzamy się z ideą uniewinniania agentów wywiadu, bo to by 
znaczyło, że nasze państwo jest po prostu słabe" - powiedział 
Kalinowski w radiowych "Sygnałach dnia".
#000181
Pakt dla rolnictwa i obszarówwiejskich jest zadaniem dla 
wszystkich sił politycznych  uważa Adam Tański, prezes Agencji 
Własności Rolnej Skarbu Państwa.
"Polityka rolna musi być wpleciona w system sprawowania władzy, 
a pieniądze na nią powinny pochodzić z budżetu" - powiedział 
Tański w Kalsku (woj. lubuskie). Dodał, że pakt ma być programem 
wieloletnim, wspartym przyjętymi przez sejm aktami prawnymi. 
Tański był gościem konferencji nt. przyjętego przez rząd w lipcu
1999 Paktu dla rolnictwa i obszarów wiejskich. 
#000182
Mec. Ryszard Świątkowski jest już prawomocnie "kłamcą 
lustracyjnym". Sąd Lustracyjny II instancji nie wydał zaś 
wyroków wobec uznanych w I instancji za takich kłamców posła SLD 
Tadeusza Matyjka i mec. Jacka Hofmana. 
W poniedziałek Sąd Lustracyjny II instancji miał rozpatrywać 
odwołania od 3 uznających "kłamstwo lustracyjne" wyroków I 
instancji z 1999 r. 
Wyrok na Świątkowskiego utrzymano. Wydanie wyroku wobec Matyjka 
odroczono do czwartku. Rozpatrzenie apelacji Hofmana odroczono 
zaś bezterminowo z powodów formalnych. 
Rozprawy odbywały sie jawnie, co jest precedensem. 
#000183
Ponad 3/4 (77 proc.) Polaków badanych przez OBOP uważa, że rząd 
źle wywiązuje się ze swoich obowiązków. Pozytywnie działalność 
tę ocenia 16 proc. ankietowanych.
Z sondażu OBOP wynika, że zdecydowanie dobrze ocenia działaność 
rządu 1 proc. ankietownych; raczej dobrze - 15 proc.; raczej źle 
- 41 proc.; zdecydowanie źle - 36 proc. 7 proc. badanych nie ma 
zdania. W porównaniu z grudniem ubiegłego roku o 6 proc. wzrósł 
odsetek osób źle oceniających działalnośc rządu. O tyle samo 
zmalał udział osób pozytywnie oceniających rząd.
#000184
Kilkudziesięciu członków i sympatyków KPN-Ojczyzna demonstrowało 
na Rynku Głównym w Krakowie przeciw "korupcji oraz patologiom 
życia społecznego". 
Lider KPN-O Adam Słomka zapowiedział, że podobne demonstracje będą 
organizowane w innych miastach kraju. "Protestujemy przeciwko 
+Rzeczpospolitej kolesiów+, ogromnej korupcji i demoralizacji na 
wszystkich szczeblach władzy" - powiedział. 
W Krakowie przedstawiciele KPN-O demonstrowali ponadto pod 
hasłem "Kracik za kraty". KPN-O zarzuca posłowi Stanisławowi 
Kracikowi - szefowi małopolskiej Unii Wolności i burmistrzowi 
podkrakowskich Niepołomic - niegospodarność i działanie na 
szkodę Niepołomic. 
#000185
Fundacja Dzieło Odbudowy Miłości D.O.M. zaapelowała o "potępienie 
ludobójczych metod stosowanych przez Rosję w Czeczenii. Fundacja 
domaga się też swobodnego dostępu dziennikarzy i obserwatorów do 
tego kraju. 
Pod apelem podpisali się dziennikarze, publicyści i pisarze - 
m.in. Tomasz Wołek - red. naczelny "Życia", Krystian Brodacki i 
Andrzej Gelberg z "Tygodnika Solidarność", Marek Król - red. 
naczelny "Wprost", Mirosław Kuleba z "Rzeczypospolitej", a także 
Kazimierz Orłoś, Piotr Grochmalski, Marek Nowakowski oraz szef 
Fundacji D.O.M. Zdzisław Bielecki. 
#000186
Konwój Polskiej Akcji Humanitarnej dostarczył pomoc uchodźcom z 
Czeczenii, teraz ciężarówki PAH wracają do Polski - 
poinformowała Akcja. 
W sumie pomoc PAH dotarła do obozów zamieszkanych przez 3432 
osoby. Organizacja ocenia, że dary z Polski pomogą tym uchodźcom 
przeżyć do końca miesiąca. 
PAH zapowiada zorganizowanie następnego konwoju, dlatego zwraca 
się do hurtowników i producentów o dary lub oferty sprzedaży po 
"humanitarnych cenach". Potrzebne są materace, koce, proszek do 
prania, odżywki dla dzieci, witaminy, podstawowe leki. 
Organizacja zbiera też pieniądze na zakup potrzebnych 
artykułów. Wpłaty można kierować na konto: PBK IV/O Warszawa 
11101109-8442-2700-1-32 z dopiskiem "Czeczenia". 
Informacje o pomocy dla Czeczenii można też uzyskać pod numerem 
infolinii: 0801-108-801. Koszt połączenia z VAT-em na terenie 
całego kraju wynosi 0,33 zł za minutę. 
#000187
Poseł Akcji Wyborczej Polaków na Litwie Jan Mincewicz oświadczył 
w liście otwartym, że nowe rozporządzenie ministra oświaty Litwy 
oznacza "kompleksową kampanię likwidacji polskich szkół 
średnich".
Zgodnie z rozporządzeniem ministra, starsze klasy w szkołach 
polskich zostaną zachowane tylko w tym przypadku, jeżeli w 11. i 
12. klasach szkół miejskich będzie co najmniej 70-100 uczniów, a 
w miejscowościach wiejskich - nie mniej niż 30-40. Jeżeli liczba 
uczniów będzie mniejsza, klasy polskie zostaną połączone z 
klasami litewskimi bądź rosyjskimi, gdzie nauka będzie się 
odbywać w języku litewskim.
List otwarty poseł skierował do prezydenta Valdasa Adamkusa, 
przewodniczącego Sejmu Litwy Vytautasa Landsbergisa oraz 
przewodniczących Polsko-Litewskiego Zgromadzenia Poselskiego 
Arvydasa Vydziunasa i Jana Króla w celu zwrócenia uwagi na, jak 
to określił, "brutalny plan likwidacji polskich szkół na Litwie".
#000188
Dwa lata po otwarciu negocjacji z Polską i pięcioma innymi 
krajami, UE formalnie rozpoczyna we wtorek rozmowy z następną 
szóstką kandydatów. Bruksela zapewnia, że równoległe negocjacje 
z 12 państwami nie opóźnią naszego członkostwa w UE.
Decyzję o zaproszeniu do negocjacji Bułgarii, Litwy, Łotwy, 
Malty, Rumunii i Słowacji "Piętnastka" podjęła 11 grudnia 
ubiegłego roku na szczycie w Helsinkach.
Zgodnie z dokumentem końcowym szczytu, nowi kandydaci będą 
mogli "dogonić" kraje już negocjujące członkostwo w UE. O tym, 
kto pierwszy wejdzie do Unii, decydować mają odtąd indywidualne 
postępy każdego z nich.
#000189
Komisarz Unii Europejskiej ds. jej rozszerzenia Guenter 
Verheugen oświadczył, że Unia musi zdecydowanie kontrować 
austriackiego populistę Joerga Haidera, gdyby chciał blokować 
przyjęcie nowych członków.
Zaznaczył jednocześnie, że Austria należy do krajów, które 
najbardziej skorzystają na rozszerzeniu Unii jako sąsiad aż 
czterech państw kandydackich. Dodał jednocześnie, że w trakcie 
rozmów z państwami kandydackimi uwzględni się obawy Austrii i 
Niemiec przed napływem taniej siły roboczej. 
#000190
Austriacka minister spraw zagranicznych odcięła się od wypowiedzi 
Joerga Haidera nt. poszerzenia UE i wezwała kraje członkowskie 
15" do zakończenia izolacji Austrii na scenie europejskiej.
Benita Ferrero-Waldner, która w koalicyjnym rządzie utworzonym 
przez partię konserwatywną ze skrajnie prawicowym ugrupowaniem 
Wolnościowców otrzymała tekę ministra spraw zagranicznych, 
powiedziała, że za politykę Austrii odpowiada szef dyplomacji 
(Ferrero należy do partii konserwatywnej), a nie lider 
Wolnościowców. 
W wywiadzie dla węgierskiego dziennika "Nepszabadsag" Haider 
wyraził pogląd, że Unia powinna poczekać z poszerzeniem do czasu, 
gdy poziom zarobków w państwach kandydujących zbliży się do 
średniej unijnej.
#000191
Przedstawiciel Rosji w Czeczenii Nikołaj Koszman oświadczył,
że Grozny może otrzymać status "miasta zamkniętego" - w budżecie 
nie ma bowiem pieniędzy na odbudowę niepokornej czeczeńskiej 
stolicy.
Najnowsze wypowiedzi nt. Groznego każą przypuszczać, że Rosjanie 
nie mają w ogóle zamiaru odbudowywać miasta - od końca 1991 
siedziby władz separatystycznej Czeczenii. W tej sytuacji rolę 
głównego miasta republiki będzie pełnić drugi pod względem 
wielkości Gudermes.
Tymczasem wojska rosyjskie nadal atakowały w poniedziałek 
pozycje bojowników czeczeńskich nieopodal Duba-Jurtu i Itum-Kale, 
miejscowości położonych w Wąwozie Arguńskim na południu 
zbuntowanej republiki. Lotnictwo federalne praktycznie bez 
przerwy przeprowadzało naloty na domniemane pozycje bojowników, 
wykorzystując do tego półtoratonowe bomby.
#000192
Minister spraw zagranicznych Rosji Igor Iwanow powiedział 
kończąc w Wietnamie swą podróż po trzech krajach 
azjatyckich, że pokazała ona, iż obecność rosyjska w tym 
regionie jest pożądana.
Podczas podróży azjatyckiej Iwanow odwiedził Koreę Północną, 
gdzie podpisano nowy traktat o przyjaźni, i Japonię, gdzie co 
prawda nie ustalono daty podpisania traktatu pokojowego, lecz 
potwierdzono ocieplenie się stosunków dwustronnych. 
Obecna podróż Iwanowa jest oceniana przez dyplomatów jako próba 
odbudowy przez Rosję jej wpływów w Azji w obawie przed 
amerykańską dominacją, szczególnie w obliczu ewentualnego 
porozumienia amerykańsko-japońskiego w sprawie obrony rakietowej. 
#000193
Sekretarz generalny NATO George Robertson ostrzegł,że Sojusz nie 
będzie tolerował ataków na siły pokojowe KFOR rozmieszczone w 
Kosowie.
Robertson wyraził głębokie zaniepokojenie "celowymi atakami" na 
żołnierzy francuskich KFOR w Kosovskiej Mitrovicy, do których 
doszło w niedzielę. Ocenił, że ataki na żołnierzy KFOR służą 
jedynie interesom prezydenta Jugosławii Slobodana Miloszevicia "w 
utrzymywaniu klimatu destabilizacji" w Kosowie. 
#000194
Jan Paweł II oskarżył kraje dopuszczające przerywanie ciąży, 
eutanazję, sterylizację i kontrolę urodzeń, że pozwalają na 
"zalegalizowane przestępstwo". Było to jedno z najostrzejszych 
wystąpień papieża w tej sprawie.
"Należy zmienić niesłuszne prawa, które legitymizują i tolerują 
podobne gwałty" - powiedział papież, przyjmując w Watykanie 
członków papieskiej Akademii na rzecz życia, którzy zebrali się, 
by uczcić piątą rocznicę papieskiej encykliki "Evangelium 
Vitae", wydanej w 1995 roku.
#000195
Na poniedziałkowej sesji warszawskiej GPW spadł kurs 155 
akcji, 39 wzrósł,  a 26 nie zmienił się, w tym na rynku NFI 
spadł kurs 11 funduszy, jednego wzrósł, a 3 nie zmienił się. 
Spadły wartości wszystkich indeksów giełdowych. Indeks rynku 
podstawowego WIG spadł o 3,4 proc. do 20.521 pkt. WIG-20, po 4,9-
proc. zniżce, wyniósł 2.090,9 pkt., a MIDWIG, po 2-proc. spadku, 
1.148,9 pkt. NIF zmniejszył się o 2,8 proc. do 55,2 pkt., a WIRR 
o 4,1 proc. do 2.580,7 pkt.
#000196
Na giełdzie dominowały duże spadki. Inwestorzy nie chcieli już 
kupować spółek związanych  z internetem po wyższych cenach, a 
głównie popyt na ich akcje był motorem ostatnich wzrostów - 
uważa Marek Pokrywka, makler DM BOŚ.
W poniedziałek spółki te uległy przecenie. Kurs Optimusa spadł 
o 9 proc., Softbanku o 8,4 proc., a Prokomu o 4,5 proc. "Nałożył 
się na to maksymalny spadek kursu akcji Banku Handlowego 
w związku z informacjami, że cena wezwania do sprzedaży akcji 
tego banku będzie oscylowała wokół 70 zł" - powiedział.
W bilansie dogrywek przeważał popyt, co daje nadzieję na lekki 
wzrost na sesji wtorkowej - uważa makler.
Jego zdaniem analiza techniczna wskazuje, że najbliższy silny 
poziom wsparcia dla WIG to ok. 20.000 punktów. "Wcześniej mamy 
poziom 20.500 pkt., gdzie również może nastąpić zatrzymanie 
spadków" - powiedział.
Makler uważa, że najbliższe sesje powinny przynieść kontynuację 
tendencji spadkowej, przedzieloną wzrostowymi korektami.
"Obecnie wygląda na to, że WIG może spaść do poziomu 18.500 
punktów" - powiedział.
#000197
Giełda wznowiła notowania BIG BG SA po dwutygodniowej przerwie. 
Wbrew oczekiwaniom rynku kurs wzrósł w poniedziałek o 10 proc. do 
14,3 zł. 
#000198
Podaż pieniądza spadła w styczniu o 3,1 proc., czyli o 8 mld 
291,7 mln do 255 mld 206,9 mln zł. Aktywa zagraniczne netto 
wzrosły o 0,1 proc. w porównaniu do końca grudnia, czyli o 14,4 
mln USD do 26 mld 701,8 mln USD. 
#000199
Inflacja w styczniu wyniesie 1,7-2,3 proc., roczna zawrze się w 
granicach 10-10,6 proc. Wzrost cen raczej nie wpłynie na zwyżkę 
stóp procentowych NBP. 
#000200
Poniedziałkowy wzrost kursu BIG BG SA jest efektem trwającej 
nadal rywalizacji o przejęcie kontroli nad tym bankiem i 
wznieconej przez nią spekulacji - uważają analitycy. 
#000201
BCP złożył ofertę nabycia 4,99 proc. akcji BIG BG SA od PZU 
Życie SA.
#000202
Zawieszony prezes PZU SA Władysław Jamroży powiedział, że 
podpisał z Deutsche Bank umowę o sprzedaży posiadanych przez PZU 
SA akcji BIG BG SA, aby doprowadzić do "maksymalizacji zysku" 
firmy oraz nie dopuścić do własnościowych "powiązań krzyżowych". 
#000203
Akcjonariusze BIG BG SA, dysponujący łącznie ponad 20 proc. 
kapitału, złożyli wniosek o zwołanie nadzwyczajnego walnego 
zgromadzenia akcjonariuszy.10 marca odbędzie Nadzwyczajne Walne 
Zgromadzenie Akcjonariuszy BIG BG SA.
#000204
Bank Pekao SA planuje wzrost zysku netto w 2000 roku do 550 mln 
złotych z 136,9 mln zł w 1999 roku oraz z 344,2 mln zł w 1998 
roku. 
#000205
Pekao SA planuje podnieść kapitał na przełomie trzeciego i 
czwartego kwartału o 1 mld zł z równoczesną publiczną sprzedażą 
9,17 proc. akcji banku przez Skarb Państwa. 
#000206
Liczba mieszkań oddanych do użytku w styczniu spadła o 62,3 
proc. w porównaniu do grudnia 1999 roku, lecz była większa o 1,0 
proc. niż w styczniu 1999 roku - podał Główny Urząd Statystyczny. 
#000207
W styczniu 2000 roku na rynku rolnym, zarówno w skupie jak i 
na targowiskach odnotowano wzrost cen większości produktów 
rolnych.
#000208
Polska Agencja Prasowa SA rozszerzyła współpracę z Agencją 
Telegazeta TVP SA. Dzięki temu wszyscy odbiorcy Telegazetowego 
Serwisu Gospodarczego mogą od 15 lutego otrzymywać Serwis 
Ekonomiczny PAP. 
#000209
Polisa SA złoży w sądzie ponowny wniosek o ogłoszenie upadłości. 
#000210
Polski Koncern Naftowy nie zmieni polityki cenowej po ostatnich 
zarzutach Urzędu Ochrony Konkurencji i Konsumentów, który 
stwierdził, że system ustalania cen przez PKN nie jest 
przejrzysty. 
#000211
3 mld 175 mln zł straciło netto w zeszłym roku górnictwo węgla 
kamiennego. To o ponad 1 mld zł mniej niż rok wcześniej. 
#000212
Górnicza "Solidarność" zamierza rozpocząć w parlamencie lobbing 
na rzecz uwzględnienia swoich postulatów w programie naprawy 
górnictwa. Ostrzega jednak, że w razie konieczności" nie cofnie 
się przed ewentualnym protestem.
#000213
W pierwszym i drugim kwartale tego roku nie będą zatwierdzane 
tzw. miękkie projekty (do 50 tys. euro) euroregionalne, 
przewidujące dofinansowanie z funduszu PHARE CBC.
#000214
Lokalni operatorzy telefoniczni będą mogli odliczyć od opłat 
koncesyjnych koszty inwestycji na terenach wiejskich i słabo 
zurbanizowanych. Minister łączności planuje wprowadzenie 
stosownego rozporządzenia w ciągu pół roku.
#000215
Ponad tysiąc bezrobotnych znalazło pracę dzięki działającemu od 
pięciu lat w Ostrzeszowie (woj. wielkopolskie) inkubatorowi 
przedsiębiorczości. 
#000216
Zarząd Browarów Żywiec SA planuje redukcję zatrudnienia o ok.
500 osób w związku z restrukturyzacją Grupy Żywiec.
#000217
Przedstawiciele firmy Ford prowadzą negocjacje z sześcioma 
potencjalnymi inwestorami na temat ewentualnej sprzedaży 
należącej do Forda montowni w Płońsku. 
#000218
W ciągu jednej nocy przestał istnieć kołchoz we wsi Hołhocza 
pod Tarnopolem. Kołchoźnicy nie pytając nikogo o zgodę podzielili 
żywy inwentarz, pasze i jako "swoje" zabrali do domu. Do takich 
działań skłonił ich dekret prezydenta Ukrainy. 
#000219
Władze Bułgarii nie uważają Stoczni Szczecińskiej za inwestora 
strategicznego dla stoczni w Warnie.
#000220
Pisarz Yann Andrea otrzymał tegoroczną Walentynkową Nagrodę 
Literacką za książkę "Cet amour-la", poświęconą nieżyjącej już 
pisarce Marguerite Duras i ich trwającemu 16 lat związkowi.
Sądowi konkursowemu przewodniczył socjolog Jacques Salome. 
Nagroda walentynkowa jest przyznawana corocznie za najlepszą 
wydaną w języku francuskim książkę o miłości. 
#000221
Brytyjski piosenkarz Sting odwołał swój zaplanowany na czerwiec 
koncert w Wiedniu, wyrażając w ten sposób dezaprobatę wobec 
współudziału w rządzie austriackim prawicowych populistów Joerga 
Haidera.
Brytyjski muzyk, który faktycznie nazywa się Gordon Summer, 
odbywa obecnie tournee po Europie, promując swój album "Brand 
New Day". W marcu wystąpi w Polsce. 
#000222
Polscy badmintoniści pokonali w Sofii Hiszpanię 5:0 we 
wstępnej grupie eliminacyjnej europejskich półfinałów 
drużynowych mistrzostw świata kobiet i mężczyzn - Thomas & Uber 
Cup. 
#000223
Maciej Dziemiańczuk (SKŻ Sopot) zwyciężył na lodowej tafli 
jeziora Śniardwy, w okolicach Wężewa, w zimowych windsurfingowych 
mistrzostwach Polski (iceboard). Najlepszą w gronie 10 kobiet 
była Zofia Klepacka (YKP Warszawa).
#000224
Piotr Langosz, trener reprezentacji Polski koszykarzy, powołał 
18-osobową kadrę, która przygotowywać się będzie do 
eliminacyjnych meczów mistrzostw Europy z Czechami (23 lutego) w 
Pruszkowie i Grecją (26 lutego) w Atenach.
#000225
Marcin Jurecki (AKS Białogard) uplasował się na trzecim 
miejscu w wadze 76 kg w drugim zapaśniczym turnieju eliminacyjnym 
do Igrzysk 27 (rz) Olimpiady w Sydney w stylu wolnym zakończonym 
w Lipsku.
#000226
Mateusz Kusznierewicz (YKP Warszawa) w klasie Finn i Maciej 
Grabowski (YKP Gdynia) w klasie Laser zdobyli srebrne medale w 
otwartych żeglarskich mistrzostwach Nowej Zelandii, które przez 
trzy dni odbywały się na wodach u wybrzeży Auckland.
#000227
Po meczu ekstraklasy koszykarzy Prokom Trefl Sopot - Komfort 
Forbo Stargard (63:66) działacze Prokomu Trefla złożyli na ręce 
komisarza zawodów Alojzego Chmiela protest, w którym domagają 
się powtórzenia meczu. 
#000228
Włoch Michele Bartoli z grupy Mapei wygrał po finiszu z grupy 
drugi etap silnie obsadzonego wyścigu kolarskiego Ruta del Sol w 
Andaluzji, z Castell de Ferro do Benalmadena Costa (149 km).
#000229
Argentyńczyk Gaston Mazzacane jako drugi kierowca zespołu 
Minardi, uzupełnił w poniedziałek ostateczną listę 22 kierowców, 
którzy w 2000 r startować będą w mistrzostwach świata Formuły 1.
#000230
Włoch Gianluca Pozzi będzie rozstawiony z numerem jeden w 
turnieju głównym halowego, tenisowego challengera ATP - KGH 
Polska Miedź Polish Indoors Wrocław z pulą nagród 75 tys. 
dolarów.
#000231
Niedziela okazała się szczęśliwym dniem dla "polskich" 
zespołów NHL. New Jersey Devils Krzysztofa Oliwy pokonał - San 
Jose Sharks 3:1, a New York Islanders Mariusza Czerkawskiego 
wygrał na wyjeździe z New York Rangers 4:2. 
#000232
Szwajcarka Martina Hingis prowadzi w zdominowanym przez 
tenisistki USA i Francji rankingu WTA. W pierwszej dziesiątce 
znajdują się tylko trzy zawodniczki spoza tych krajów.
#000233
Amerykanin Andre Agassi, triumfator Australian Open, wciąż prowadzi 
z dużą przewagą w rankingu tenisistów ATP. Drugie miejsce zajmuje 
Rosjanin Jewgienij Kafielnikow, a trzecie Szwed Magnus Norman.
#000234
Austriaczka Patricia Wartusch wygrała w Bogocie turniej tenisistek 
WTA z pulą nagród 142 tys. USD.
#000235
Mark Philippoussis wygrał turniej tenisistów Sybase Open w San 
Jose (pula nagród 375 tys.USD).
#000236
Niemiec Sven Hannawald został w norweskim Vikersundzie mistrzem 
świata w lotach narciarskich. Drugie miejsce zajął Austriak Andreas 
Widhoelzl, a trzecie Fin Jannie Ahonen.
#000237
1.liga koszykarzy - tabela
Tabela ekstraklasy koszykarzy po przyznaniu walkoweru 20:0 
Brokowi Czarni Słupsk, za nierozegrany mecz z Cersanitem 
Nomi Kielce:
1. Zepter Śląsk Wrocław                24 21  3 45 1786:1488
2. HOOP PEKAES Pruszków                24 18  6 42 1901:1697
3. WTK Anwil Włocławek                 24 17  7 41 1857:1755
4. Wega Stal Ostrów Wlkp.              24 16  8 40 1857:1718
5. Cersanit Nomi Kielce                24 16  8 39 1705:1608
6. BROK Czarni Słupsk                  24 15  9 39 1675:1599
7. Enpol Pogoń Ruda Śląska             24 14 10 38 1859:1782
8. Komfort Forbo Stargard              24 13 11 37 1605:1548
9. Trefl Prokom Sopot                  24 13 11 37 1709:1653
10.AZS Lublin                          24 11 13 35 1797:1810
11.Bobry Bytom                         24 11 13 35 1665:1686
12.Azoty Unia Tarnów                   24  8 16 32 1728:1767
13.Polonia Przemyśl                    24  7 17 31 1635:1788
14.AZS Toruń                           24  5 19 29 1596:1770
15.PKK Szczecin                        24  4 20 28 1629:2023
16.Zastal Karl Epple Zielona Góra      24  3 21 27 1545:1857.
#000238
Przeciwnicy austriackiego prawicowego populisty Joerga Haidera 
utworzyli internetową pułapkę dla osób, próbujących zasięgnąć 
informacji na temat jego partii. Pułapka przeznaczona jest dla 
osób, słabo znających język niemiecki. Poprawna transkrypcja 
skrótu kierowanej przez Haidera Wolnościowej Partii Austrii to 
FPOe i w tej wersji figuruje on także w jej właściwym adresie 
internetowym. Tymczasem adres internetowy pułapki brzmi 
http://www.fpo.at. Pułapka oferuje parodystyczną wersję 
programu "wolnościowców".
"W obliczu przewidywalnego wyrzucenia nas z Unii Europejskiej,
co od pewnego czasu jest naszym celem, musieliśmy opracować 
warianty działania. Obecnie planujemy zawarcie sojuszu z Serbią, 
który później doprowadzi do federacji z Republiką Serbii (nie 
jesteśmy pewni, czy nie zechcemy jeszcze Czarnogóry)" - głosi 
internetowy przekaz, nazwany przez autorów "Programem dla 
Austrii". 
Jednocześnie utworzono także internetową fałszywkę dla osób, 
szukających informacji nt. koalicyjnego partnera "wolnościowców" 
- Austriackiej Partii Ludowej (OeVP). Na identycznej zasadzie 
adres tej pułapki brzmi http://www.ovp.at. Nie oferuje ona jednak
niczego poza możliwością automatycznego przełączenia na stronę 
z rzekomym programem FPOe. 
Rzecznik FPOe poinformował, że prawnicy partii badają sprawę, 
ale Internet jest nowym środkiem przekazu i legalne usunięcie 
fałszywek będzie raczej niemożliwe.
#000239
Z zachodu w głąb kraju będzie się przemieszczać strefa dużego 
zachmurzenia z opadami śniegu i deszczu ze śniegiem, 
przechodzącymi stopniowo w deszcz. W woj. wschodnich na 
ogół pogodnie, tylko rano w woj. podkarpackim możliwy jeszcze 
przelotny śnieg. Temp. maks. od 1 st. na Suwalszczyźnie do 5 st. 
na Śląsku. 
W Warszawie dość pogodnie, ale w ciągu dnia zacznie się chmurzyć 
i po południu lub wieczorem wystąpią opady śniegu i deszczu ze 
śniegiem. Temp. maks. 2 st. 
#000240
Przewodniczący AWS Marian Krzaklewski powiedział we wtorek PAP, 
że w najbliższych dniach chce spotkać się z b. prezydentem 
Lechem Wałęsą i porozmawiać o propozycjach, jakie otrzymał w 
liście od niego przed kilkoma dniami.
"Przed spotkaniem z Wałęsą nie chcę się wypowiadać na temat 
treści tego listu, ponieważ takie zasady stosuję w swojej 
działalności politycznej" - powiedział szef AWS. Telewizyjne 
"Wiadomości" podały, że były prezydent zaproponował 
przewodniczącemu AWS układ: Wałęsa miałby zostać premierem, zaś 
Krzaklewski jedynym kandydatem prawicy w wyborach prezydenckich.
"To jeszcze jedno wyciągniecie ręki do AWS, bo w obecnej 
sytuacji i z takimi przywódcami idziemy do klęski" - taki jest - 
według Wałęsy sens jego listu do Krzaklewskiego. B.prezydent 
nie chciał odpowiedzieć na pytanie dziennikarza PAP, czy w swym 
liście proponuje siebie na stanowisko premiera.
Wg rzecznika klubu AWS Piotra Żaka, w liscie Wałęsy nie "nie ma 
takich konkretnych propozycji, o jakich była mowa w 
telewizyjnych +Wiadomościach+. To był list sformułowany bardziej 
ogólnie." Dodał, że właśnie o konkretach mają rozmawiać "w 
cztery oczy" Wałęsa z Krzaklewskim. Ocenił zarazem, że 
ewentualne propozycje Wałęsy można porównać do "sprzedaży 
Inflant". "Na jakiej zasadzie Lech Wałęsa miałby być premierem? 
Nie jest przedstawicielem zwycięskiego ugrupowania."
"Bardzo trudno mi poważnie do tego podejść" - skomentował list 
Wałęsy rzecznik UW Andrzej Potocki. "Lech Wałęsa jako premier i 
Marian Krzaklewski jako prezydent, to są dwie rzeczy, które 
raczej w ciągu najbliższych stu lat się nie wydarzą."
Listu Wałęsy nie chciał komentować premier Jerzy Buzek.
#000241
Szef Sojuszu Lewicy Demokratycznej Leszek Miller powiedział PAP, 
że dla jego klubu priorytetem jest uchwalenie ordynacji 
wyborczej do Sejmu i ustaw o stanach nadzywczajnych. "Chodzi o 
jak najszybsze określenie okręgów wyborczych. To jest potrzebne 
zarówno dla posłów koalicji, jak i opozycji. Ważne dla nas są 
też kwestie związane z prezydenckimi projektami ustaw o stanach 
nadzwyczajnych, które leżą w Sejmie od dawna. Powódź w Górowie 
Iławieckim pokazała jak ważne są to sprawy." Miller dodał, że 
klub SLD skupi się też na tematach związanych z rynkiem pracy, 
bezrobociem i bezpieczeńswtem obywateli.
#000242
W głosowaniu tajnym otrzymała 80 głosów. Jej kontrkandydat 
Lech Nikolski otrzymał 44. Pani Waniek zastąpiła Andrzeja 
Urbańczyka, który zrezygnował z pełnienia funkcji rzecznika, 
ponieważ został redaktorem naczelnym "Trybuny". Powiedziała, że 
jeśli chodzi o jej koncepcję polityki informacyjnej, "to tu 
nie ma co wymyślać prochu, bo tu już wszystko zostało zrobione w 
przeszłości".
"Ciekawostka polega na tym, że nie tylko siedzę na sali sejmowej 
obok posłanki Danuty Waniek, ale urodziliśmy się tego samego 
dnia, tego samego miesiąca i tego samego roku. Ale ona jest o 
wiele młodsza" - śmieje się Urbańczyk.
#000243
Prezydium Ogólnopolskiego Porozumienia Związków Zawodowych 
(OPZZ) uważa, że rządowa propozycja podniesienia od 1 marca 
najniższego wynagrodzenia o 30 zł - do 700 zł - jest nie do 
przyjęcia. Wg związkowców płaca ta powinna wynosić ok. 800 zł.
OPZZ szacuje, że płacę minimalną otrzymuje ok. 7 proc. 
zatrudnionych w gospodarce. Płaca minimalna oznacza, że 
pracodawcy nie wolno zatrudnić pracownika za mniejsze 
wynagrodzenie.
#000244
Wg Ministerstwa Zdrowia, nie powinno to mieć miejsca.
"+W przypadku znaczącego przekroczenia zakontraktowanych 
świadczeń umowa ulega rozwiązaniu ze skutkiem natychmiastowym+ - 
tak brzmi paragraf jednej z umów zawartych przez kasę z poradnią 
onkologiczną" - mówił Adam Wędrychowicz (ROP). Według niego, 
niektóre kasy żądają promes, jeśli pacjent chce się leczyć w 
jakimś szpitalu onkologicznym, stosują też inne sposoby, by 
limitować świadczenia z dziedziny onkologii.
Ustawa o powszechnym ubezpieczeniu zdrowotnym stanowi, że do 
onkologa ubezpieczony nie potrzebuje skierowania.
"Nie powinno być limitów na świadczenia onkologiczne" - 
powiedział PAP wiceminister zdrowia Andrzej Ryś. Dodał, że 
Ministerstwo taką umowę, jakiej przykład podał Wędrychowicz, 
przekazuje do Urzędu Nadzoru Ubezpieczeń Zdrowotnych, który 
podejmuje odpowiednie działania zmierzające do wyeliminowania 
nieprawidłowości.
Komisja Zdrowia uznała, że rząd powinien określić harmonogram, 
źródła finansowania oraz kwoty, jakie w ciągu kilku najbliższych 
lat będą przeznacznane na realizację Narodowego Programu 
Zwalczania Chorób Nowotworowych, opracowanego przez resort 
zdrowia.
#000245
Władze "Solidarności" poparły zaplanowaną na piątek w Warszawie 
demonstrację pracowników Zakładów Metalowych "Łucznik" (m.in. 
przed kancelarią premiera i Sejmem) - podano po spotkaniu 
prezydium Komisji Krajowej NSZZ "Solidarność" z 
przedstawicielami "S" regionu Ziemia Radomska i Zakładów 
Metalowych "Łucznik". "Omówiliśmy trudną sytuację zakładu, 
któremu brak rządowych zamówień na produkcję broni, a od dwóch 
miesięcy nie ma dla ludzi pieniędzy na wypłaty" - powiedział PAP 
rzecznik prasowy "S" Kajus Augustyniak.
#000246
Krajowa Rada Sądownictwa zdecydowanie sprzeciwia się przyznaniu 
ministrowi sprawiedliwości uprawnienia do przenoszenia procesów 
do innych sądów. Do resortu dotarł we wtorek obszerny zestaw 
spraw, zagrożonych przedawnieniem. Jako przejściowy sposób na 
rozładowanie wieloletnich zaległości w sądach min. 
sprawiedliwości Hanna Suchocka proponuje przyznanie szefowi 
resortu prawa do przenoszenia takich procesów do innych, mniej 
przeciążonych pracą sądów. Projekt zyskał akceptację rządu i jest  
autopoprawką do nowelizacji kodeksu postępowania karnego.
#000247
W uroczystościach pogrzebowych na warszawskich Powązkach - 
obok rodziny i przyjaciół zmarłego - wzięli udział m.in. 
marszałkowie Sejmu i Senatu, członkowie rządu z premierem Jerzym 
Buzkiem i wicepremierem Leszkiem Balcerowiczem, także 
przedstawiciele partii politycznych, organizacji społecznych i 
stowarzyszeń twórczych. Zmarłego odznaczono Krzyżem Wielkim 
Orderu Odrodzenia Polski, a przedstawiciel prezydenta minister 
Ryszard Kalisz odczytał posłanie Aleksandra 
Kwaśniewskiego.
"Żegnamy człowieka wielkiego formatu. Jego głęboki humanizm 
poruszał wszystkich, którzy się z nim zetknęli." "Polska 
straciła jednego ze swoich najwybitniejszych obywateli." - 
napisał prezydent.
"O Twoich sukcesach napiszą encyklopedie, nam będzie brakowało 
Twojego ciepła i mądrego uśmiechu." - powiedział premier.
#000248
Dwa lata po rozpoczęciu negocjacji z grupą pierwszych sześciu 
państw, w tym z Polską, Unia Europejska formalnie otworzyła 
rozmowy z kolejnymi sześcioma krajami-kandydatami: Bułgarią, 
Litwą, Łotwą, Maltą, Rumunią i Słowacją. 
Według Komisji Europejskiej zwiększenie liczby kandydatów do 12 
nie spowoduje spowolnienia negocjacji. Odtąd jednak o tym, kto 
pierwszy wejdzie do Unii, mają decydować indywidualne postępy 
kandydatów w dostosowaniu do unijnych standardów, a nie 
przynależność do pierwszej lub drugiej grupy.
Szefowie dyplomacji większości państw, które przystąpiły we 
wtorek do rokowań, wyrazili nadzieję, że ich krajom uda się 
dogonić pierwszą szóstkę. Malta i Łotwa zadeklarowały gotowość 
do członkostwa w 2003 roku, Litwa i Słowacja w 2004. Odleglejsze 
daty przedstawili tylko ministrowie spraw zagranicznych Bułgarii 
(2006 rok) i Rumunii (2007 rok). Unijny komisarz Guenter 
Verheugen nie chciał komentować, czy "docelowe" daty 
przedstawione przez kandydatów są realistyczne.
#000249
Centralna Komisja Wyborcza zarejestrowała p.o. prezydenta 
Władimira Putina jako kandydata w wyborach prezydenckich w Rosji.  
Putin, faworyt wyborów, które odbędą się 26 marca, zapowiedział, 
że pod koniec lutego opublikuje swój polityczny program wyborczy 
i że w jego centrum znajdzie się odbudowa morale rosyjskiego 
społeczeństwa.
#000250
Siły rosyjskie kontynuowały ofensywę przeciwko separatystom w 
czeczeńskich górach, mimo płynącej m.in. z Zachodu nowej fali 
krytyki wobec tej operacji.
Rzecznik Kremla ds. Czeczenii Siergiej Jastrzembski oświadczył, 
że stanowisko Rosji "w kwestii czeczeńskiej nie zmieni się" w 
związku z wizytą sekretarza generalnego NATO Geroge'a 
Robertsona, który przyjechał do Moskwy we wtorek wieczorem. 
Tymczasem rosyjskie stowarzyszenie obrońców praw człowieka 
"Memoriał" oskarżyło wojska rosyjskie o spowodowanie śmierci 
"tysięcy cywilów" w Czeczenii. Oskarżenie oparto na zeznaniach 
świadków, z którymi przedstawiciele "Memoriału" rozmawiali w 
obozach uchodźców w Inguszetii.
#000251
Władimir Putin, p.o. prezydenta Rosji, poinformował, że polecił 
służbom bezpieczeństwa uwolnienie dziennikarza Radia "Swoboda" 
Andrieja Babickiego - podała agencja Interfax. Zgodnie z 
najświeższymi informacjami rosyjskich władz, Babicki przebywał 
ostatnio w wiosce Ałchazurowo, w czeczeńskim oddziale Asłambeka 
Ismajłowa.
Babicki, rosyjski dziennikarz, który dla Radia "Swoboda" 
relacjonował konflikt czeczeński, został w styczniu zatrzymany 
przez wojska rosyjskie w Czeczenii i oskarżony o współpracę z 
bojownikami czczeńskimi. 
#000252
Generał Dragoljub Ojdanić, dotychczasowy szef sztabu armii 
jugosłowiańskiej, został mianowany ministrem obrony - 
poinformowała oficjalna telewizja RTS, powołując się na 
komunikat gabinetu prezydenta.
Ojdanić, oskarżony przez międzynarodowy trybunał ds. zbrodni w 
byłej Jugosławii o zbrodnie przeciwko ludzkości w Kosowie, 
zastąpił Pavle Bulatovicia, zastrzelonego przez nieznanych 
sprawców 7 lutego w Belgradzie. 
#000253
Ponad 41 mln marek musi zwrócić CDU do kasy państwowej tytułem 
kary za nielegalne praktyki w finansowaniu działalności 
partyjnej - poinformował przewodniczący Bundestagu Wolfgang 
Thierse. Władze CDU uznały, że wysokość kary zagraża istnieniu 
partii i zapowiedziały odwołanie się do sądu administracyjnego.
"W sprawozdaniu finansowym Unii Chrześcijańsko-Demokratycznej 
(CDU) za rok 1998 pominięto majątek organizacji partyjnej w 
Hesji w wysokości ok. 18 mln marek" - uzasadnił Thierse swoją 
decyzję. "Chrześcijańscy demokraci muszą zwrócić dotacje 
państwowe za rok 1999, ponieważ przedkładając nieprawdziwe 
sprawozdanie utracili prawo do nich."
#000254
Sąd odwoławczy w Londynie nakazał ministrowi spraw wewnętrznych 
Jackowi Straw udostępnienie raportu lekarzy w sprawie stanu 
zdrowia generała Augusto Pinocheta rządom krajów, które 
wystąpiły o jego ekstradycję. Są to Hiszpania, Belgia, Francja i 
Szwajcaria. 
Rządy czterech krajów w terminie 7 dni (do godziny 17.00 22 
lutego) będą mogły ustosunkować się do raportu. Wkrótce po tym 
terminie minister Straw podejmie ostateczną decyzję w sprawie 
dalszego postępowania ekstradycyjnego wobec generała, którego z 
okarżenia o przygotowywanie i stosowanie tortur chce postawić 
przed sądem rząd Hiszpanii.
#000255
Izrael oskarżył Watykan o zakłócanie izraelsko-palestyńskich 
rokowań pokojowych poprzez zawarcie z Organizacją Wyzwolenia 
Palestyny (OWP) porozumienia, odrzucającego jednostronne decyzje 
w sprawie Jerozolimy.  
"Podstawowe porozumienie między Stolicą Apostolską i Organizacją 
Wyzwolenia Palestyny" stwierdza w preambule, że "jednostronne 
decyzje i akcje, zmieniające specyficzny charakter i status 
Jerozolimy, są z moralnego i prawnego punktu widzenia nie do 
przyjęcia".
"Jerozolima była, jest i nadal pozostaje stolicą Izraela i żadne 
porozumienie lub deklaracja tych stron lub kogokolwiek innego 
nie zmienią tego faktu" - głosi oświadczenie izraelskiego 
ministerstwa sprawa zagranicznych.
#000256
Zwierzchnik rumuńskiego Kościoła prawosławnego, patriarcha 
Teoctist poprosił wiernych o przebaczenie kolaboracji części 
hierarchii kościelnej z komunistycznymi władzami Rumunii.
"Osobiście proszę o przebaczenie, a robię to teraz, bo wcześniej 
nie miałem wystarczająco odwagi" - powiedział 85-letni Teoctist. 
"W sercu jestem smutny (...), ponieważ przyczyniłem się do 
cierpień wielu wiernych."
#000257
Pensjonariusz szpitala dla psychicznie chorych zginął w wyniku 
ekspolozji bomby, którą sam podłożył na pekińskim placu 
Tiananmen. W wyniku eksplozji został ranny przypadkowy 
przechodzień - południowokoreański turysta. 
Według policji przypuszczalny samobójca - Li Xiangshan - w 
przeszłości czterokrotnie przyjeżdżał do Pekinu z petycjami do 
władz chińskich (o jakie petycje chodziło - nie sprecyzowano). 	
Pojawiły się spekulacje, że mężczyzna był członkiem 
zakazanej sekty Falungong. Zaprzeczyła jednak temu rzeczniczka 
Falungong. "Dla nas życie jest święte" - powiedziała.
#000258
Na wtorkowej sesji warszawskiej Giełdy Papierów Wartościowych 
wzrósł kurs 130 akcji, 59 spadł, a 31 nie zmienił się, w tym na 
rynku NFI spadł kurs 9 funduszy, 3 wzrósł, a 3 nie zmienił 
się. Kurs akcji BIG BG SA, notowanych we wtorek bez ograniczenia 
wahań kursów, wzrósł o 19,6 proc. i wyniósł 17,10 zł. Indeks 
rynku podstawowego WIG wzrósł o 4 proc. do 21.332,0 pkt. WIG-20, 
po 4,6-proc. zwyżce, wyniósł 2.186,6 pkt.
#000259
Grupa PZU SA sprzedała we wtorek w transakcjach pakietowych 12,7 
mln akcji BIG Banku Gdańskiego SA (czyli 2,99 proc. jego 
kapitału) Deutsche Bankowi po 14 zł za akcję, co - zdaniem 
analityków - kończy walkę o BIG BG zwycięstwem Deutsche.
#000260
Rynek powoli dojrzewa do większej korekty, chociaż nie można 
wykluczyć jego krótkiego "wzlotu". Powodem wtorkowej, mocnej 
zwyżki WIG na giełdzie były dobre wyniki kwartalne spółek - 
uważa Marek Pokrywka, makler DM BOŚ SA. "Z punktu widzenia 
analizy technicznej istnieje szansa wzrostu rynku do 22,5 tys. 
pkt. Chociaż biorąc pod uwagę dzisiejszą wymianę akcjonariatu w 
dużych spółkach, prawdopodobieństwo takiego ruchu nie jest, 
niestety, duże." Marek Pokrywka powiedział, że ruch indeksów, 
zarówno w poniedziałek, jak i we wtorek został zaburzony 
zachowaniem kursu BIG BG SA. Silne zwyżki odnotował PKN, którego 
kurs wzrósł o 9,6 proc., Elektrim o 4,5 proc. oraz TP SA o 5,4 
proc. Makler zwrócił uwagę na dobre wyniki kwartalne spółek. 
Elektrim po raz pierwszy od dłuższego czasu wykazał zysk. Dobry 
wynik ujawnił PKN oraz Agora. W przypadku Elektrimu, PKN i TP SA 
odnotowano bardzo dużą wymianę akcji. Największe obroty 
odnotowano na akcjach tych właśnie firm. Dla Elektrimu wyniosły 
one 74 mln zł, PKN 61 mln zł, TP SA 57 mln zł.
#000261
Zysk netto Telekomunikacji Polskiej SA osiągnął za cztery 
kwartały zeszłego roku 1 mld 64 mln 668 tys. zł - podała spółka 
we wtorkowym komunikacie.
#000262
Powszechny Bank Kredytowy SA planuje w II półroczu fuzję z Bank 
Austria Creditanstalt i emisję akcji na ten cel.
#000263
W transakcjach pakietowych właściciela zmieniło we wtorek 3,4 
mln akcji Banku Handlowego, czyli 4,89 proc. kapitału akcyjnego, 
w tym 41.920 po 70 zł, a reszta po 66 i 66,3 zł.
#000264
Wykonanie budżetu państwa po styczniu wyniosło 5,7 proc. kwoty 
zaplanowanej na cały rok. Deficyt osiągnął 873,6 mln zł, wobec 
planu na cały rok wynoszącego 15,4 mld zł.
Skarb Państwa planuje sprzedać w ofercie publicznej około 25 
proc. akcji PZU SA - w III kwartale 2000 roku.
#000265
Ceny towarów i usług konsumpcyjnych wzrosły w styczniu o 1,8 
proc., a inflacja liczona rok do roku wzrosła do 10,1 proc. z 
9,8 proc. w grudniu.
#000266
Sejmowa komisja skarbu opowiedziała się za zwiększeniem do 2 
proc. kwoty wpływów ze sprzedaży majątku Skarbu Państwa, 
pozostającej w dyspozycji ministra skarbu i przeznaczonej na 
pokrycie kosztów prywatyzacji.
#000267
Komisja nadzwyczajna do rozpatrzenia projektu ustawy 
reprywatyzacyjnej nie rozstrzygnęła na wtorkowym posiedzeniu 
kwestii wartości mienia, jakie miałoby być zwracane byłym 
właścicielom.
#000268
Henryka Pieronkiewicz jest kandydatką Ministerstwa Skarbu 
Państwa na prezesa PKO BP. Wniosek w tej sprawie MSP wysłało do 
Komisji Nadzoru Bankowego w ubiegłym tygodniu.
#000269
Prawie 25,2 mln ton polskiego węgla (ok. 2,5 mln ton mniej niż 
rok wcześniej) trafiło w 1999 r. na eksport. To ok. 5 proc. 
światowego obrotu tym surowcem. Średnia cena zbytu tony węgla w 
eksporcie wyniosła w ub.r. 86,60 zł.
#000270
Zwiększenie eksportu polskiej energii elektrycznej o około 
jedną trzecią przewiduje w tym roku resort gospodarki.
#000271
Zniesienie koncesji na usługi pocztowe i powstanie Urzędu 
Regulacyjnego ds. poczty, to podstawowe założenia 
ministerialnego projektu Prawa pocztowego, które przyjął we 
wtorek rząd. Projekt trafi teraz pod obrady Sejmu.
#000272
Terminal promowy w Świnoujściu, należący do Polskiej Żeglugi 
Bałtyckiej, został we wtorek przekazany do użytku. Powstawał 12 
lat.
#000273
Litwa zadeklarowała we wtorek, że będzie gotowa przyjąć 
zobowiązania wynikające z członkostwa w UE do 1 stycznia 2004 
roku. Bułgaria ma nadzieję zakończyć negocjacje w 2006 r.
#000274
Czeski premier Milosz Zeman powiedział we wtorek, że choć 
generalnie popiera prywatyzację przedsiębiorstw państwowych, to 
wolałby, żeby czeskich browarów nie wykupiły koncerny zachodnie.
#000275
Błyskotliwie zrealizowany filmowy komediodramat o pustce życia 
na amerykańskich przedmieściach w reżyserii Sama Mendesa, 
"American Beauty", zdobył najwięcej - osiem - nominacji do 
tegorocznej nagrody Oskara - dla najlepszego filmu 1999 roku, za 
najlepszą pierwszoplanową rolę męską (Kevin Spacey), najlepszą 
rolę kobiecą (Annette Bening), za reżyserię, najlepszy 
oryginalny scenariusz, montaż, zdjęcia i muzykę.
"Pan Tadeusz" Andrzeja Wajdy nie zdobył nominacji do Oskara w 
kategorii najlepszego filmu zagranicznego. Większe uznanie w 
oczach ponad pięciu tysięcy jurorów Akademii zyskały filmy: 
"Wszystko o mojej matce" (Hiszpania), "Caravan" (Nepal), "East-
West" (Francja), i "Under the Sun" (Szwecja).
Oprócz "American Beauty" nominacje w kategorii najlepszego filmu 
otrzymały: "Cider House Rules" w reżyserii Lasse Halstroma, 
"Green Mile" Franka Darabonta, "Insider" Michaela Manna i 
"Szósty zmysł" Nighta Shyamalana.
Obok Kevina Spacey, nominacje dla najlepszego aktora w 
pierwszoplanowej roli przypadły Russellowi Crowe za "Insidera", 
Seanowi Pennowi za "Sweet and Lowdown" (w reżyserii Woody 
Allena), Denzelowi Washingtonowi za tytułową rolę w filmie 
"Hurricane" i Richardowi Farnsworthowi za "Prostą historię".
W kategorii najlepszej pierwszoplanowej roli damskiej, oprócz 
Annette Bening, wyróżnione nominacjami aktorki to: Janet McTeer 
za "Tumbleweeds", Julianne Moore, bohaterka "The End of the 
Affair" (adaptacja poweści Grahama Greene'a w reżyserii Neila 
Jordana), Meryl Streep za "Music of the Heart", i Hilary Swank 
za "Boys Don't Cry" (rola dziewczyny przebierającej się za 
chłopaka). 
#000276
Kayah i Goran Bregović oraz zespoły O.N.A są najczęściej 
nominowani do nagrody przemysłu fonograficznego - Fryderyk`99. 
Wsród faworytów są także Myslovitz i Anna Maria Jopek. Laureatów 
poznamy 1 kwietnia podczas gali na warszawskim Torwarze.
"Prawy do lewego" nominowano w kategorii Piosenka Roku, a 
płytę "Kayah i Bregović" w kategorii Album Roku - Pop. Kayah 
została wybrana także wśród najlepszych Wokalistek Roku i Autora 
Roku, natomiast Gorana Bregovicia nominowano jako Kompozytor 
Roku. 
O.N.A ma szansę jako Grupa Roku, Agnieszka Chylińska jako 
Wokalistka Roku i Autor Roku. Grzegorz Skawiński będzie 
konkurował o Fryderyka w kategoriach: Kompozytor Roku i 
Producent Muzyczny Roku, a płyta zespołu "Pieprz" w kategorii 
Album Roku-Rock.
#000277
"Bardzo dziki zachód", "Gwiezdne wojny cz I: Mroczne widmo", "Big 
Daddy", "The Blair Witch Project" i "The Haunting" kandydują do 
Złotych Malin (Razzies) dla najgorszych filmów 1999 roku - 
ogłoszono w Los Angeles.
"Wyróżnienia" te od 20 lat przyznaje Golden Raspberry Award 
Foundation, czyli Fundacja Nagrody Złotej Maliny, utworzona 
przez Johna Wilsona. 
Uroczystość rozdania tych "laurów" odbywa się tradycyjnie w 
przededniu wręczenia Oscarów, prestiżowych nagród Amerykańskiej 
Akademii Filmowej. 
O miano najgorszego aktora roku "ubiegają się": Kevin Costner 
("Message in a Bottle" i "For Love of the Game"), Kevin Kline 
("Bardzo dziki zachód"), Adam Sandler ("Big Daddy"), Arnold 
Schwarzenegger ("End of Days") oraz Robin Williams 
("Bicentennial Man" i "Jakub kłamca").
Natomiast w kategorii "najgorsza aktorka roku" nominacje 
uzyskały: Heather Donahue ("The Blair Witch Project"), Melanie 
Griffith ("Crazy in Alabama"), Milla Jovovich ("The Messenger: 
The Story of Joan of Arc"), Sharon Stone ("Gloria") oraz 
Catherine Zeta-Jones ("Entrapment" i "The Haunting").
W tym roku jury - 450 członków z 34 amerykańskich stanów i 
ośmiu krajów - przyzna też kilka "nagród specjalnych", w tym dla 
najgorszego aktora, najgorszej aktorki i najgorszego filmu 
dekady oraz stulecia. Wśród nominowanych w tych kategoriach 
znaleźli się m.in. Kevin Costner, Sylvester Stallone, Bo Derek, 
Brooke Shields, Madonna i Elizabeth Berkley.
#000278
OBOP i Wirtualna Polska nie zgadzają się z wynikami sondażu 
przeprowadzonego przez ARC Rynek i Opinia oraz  Global Marketing 
- poinformował PAP Gustaw Zaleski z ASAP Promotions Consultants. 
Sondaż ten dotyczył rozwoju sieci internetowej w Polsce. Zdaniem 
ARC Rynek i Global Marketing w ciągu ostatniego roku podwoiła 
się liczba osób korzystających z internetu, tymczasem według 
badań przeprowadzonych przez OBOP i brytyjski Taylor Nelson 
Sofres, przyrost ten w roku ubiegłym wyniósł 10 proc., a zdaniem 
amerykańskiej Internet Data Corporation o około 5 proc.
#000279
Zabezpieczenie Internetu po niedawnych atakach hakerów na 
popularne portale w USA było tematem narady w Białym Domu z 
udziałem przedstawicieli firm komputerowych i rządowych 
ekspertów od bezpieczeństwa elektronicznego.
Jednym z uczestników spotkania był haker znany jako "Mudge". W 
dyskusjach prowadzonych w mediach po niedawnych incydentach 
szeroko wypowiadał się najsłynniejszy w USA haker, Kevin 
Mitnick, który za swoje wyczyny odsiedział karę kilkuletniego 
więzienia. Prezydent Clinton powiedział, że zablokowanie dostępu 
do kilku znanych stron internetowych w zeszłym tygodniu nie było 
"elektronicznym Pearl Harbour", ale przyznał, że należy je 
traktować jako dzwonek alarmowy.
Koncerny komputerowe niechętnie dzielą się swoimi tajemnicami 
technologicznymi - czego wymaga współpraca w zakresie 
bezpieczeństwa z władzami. Ponadto organizacje obrony interesów 
konsumentów obawiają się, że ingerencja władz w sieci 
komputerowe zagrozi prywatności użytkowników.
#000280
Chińska prasa ujawniła, że w roku ubieglym prawdziwą plagą dla 
firm stali się hakerzy. Zaatakowali system komputerowy w 64 
procent spośród tych przedsiębiorstw, które posiadają strony 
internetowe. Większość z ofiar hakerów, to firmy należące do 
sektora finansowego. Najczęstszym sposobem uszkadzania systemu 
było zarażenie go tajwańskim wirusem CIH. Jest on dziełem 
tajwańskiego studenta. Wirus ten zainfekował ponad 100 mln 
komputerów na całym świecie.
W samych Chinach kontynentalnych najbardziej znany przykład 
hakerskich usiłowań, to działalność studenta z centralnej 
prowincji Hubei, który starał się wykraść drogą komputerową 40 
mln dolarów milionerowi z Hongkongu.
#000281
Przemycone zza wschodniej granicy papierosy warte jak wyżej  
skonfiskowali pod Warszawą policjanci i funkcjonariusze 
Generalnego Inspektoratu Celnego (GIC). Zatrzymano 9 osób. "Od 
pewnego czasu policjanci obserwowali budynki należące do jednej 
z warszawskich firm. W ostatnim czasie zauważono większy ruch 
TIR-ów" - powiedział PAP rzecznik prasowy Komendanta Głównego 
Policji Paweł Biedziak. Po wkroczeniu na teren policjanci oraz 
funkcjonariusze GIC znaleźli w podziemnym magazynie 600 tys. 
przemyconych paczek papierosów. Skonfiskowano także siedem 
samochodów należących do zatrzymanych osób.
#000282
W 97 proc. polskich gospodarstw domowych jest telewizor. Wśród 
sprzętów elektronicznych telewizorom popularnością dorównuje 
tylko lodówka - wynika z sondażu przeprowadzonego przez Ośrodek 
Badania Opinii Publicznej. 
W 70 proc. polskich gospodarstw domowych jest jeden odbiornik 
telewizyjny, w jednej czwartej domów są dwa.
#000283
Władze chińskie zapewniają, że zrobią wszystko by zwalczyć 
groźną plagę, jaką stały się w tym kraju ... wybuchające butelki 
z piwem. Ofiary napoju rozlewanego do zbyt słabych butelek to - 
jak dotychczas - 1 osoba zabita i 800 rannych  w tym 88 osób 
zostało trwale okaleczonych. Szkody materialne w następstwie 
wybuchów ocenia się na 250 tys. dolarów.
#000284
Łódzka policja zatrzymała we wtorek 23-letniego mężczyznę 
podejrzewanego o to, że wspólnie z kolegą handlował w Łodzi 
karmą dla psów w puszkach informując klientów, że jest to szynka.
Mężczyźni od trzech lat kupowali w supermarketach
puszki z mięsną psią karmą, odklejali oryginalne etykiety,
a na ich miejsce przyklejali kartki z napisaną na zwykłej
maszynie do pisania informacją, że w opakowaniu znajduje
się szynka. Z tak przygotowanym towarem udawali się
na miejscowe bazary lub w okolice sklepów mięsnych.
Kilogram psiej karmy oszuści kupowali za 3 zł, na fałszywej 
etykiecie widniała cena 21 zł za kilogram, mężczyźni sprzedawali 
towar po "cenach promocyjnych" - 10 zł za kilo.
Wspólnik zatrzymanego, kilkanaście lat starszy od 23-latka, jest 
nadal poszukiwany przez policję.
#000285
Koszykarze Zeptera Śląska Wrocław awansowali do ćwierćfinału 
Pucharu Saporty, mimo porażki w rewanżowym meczu 1/8 finału w 
Mediolanie z tamtejszym Adecco 62:64.
#000286
Polscy badmintoniści odnieśli w Sofii drugie zwycięstwo we 
wstępnej grupie eliminacyjnej europejskich półfinałów 
drużynowych mistrzostw świata mężczyzn i kobiet - Thomas & Uber 
Cup. W zakończonym w środę o pierwszej w nocy meczu pokonali 
Islandię 4:1.
#000287
Europejska Unia Piłkarska (UEFA) ogłosiła listę sędziów, którzy 
poprowadzą mecze finałów mistrzostw Europy w Belgii i Holandii 
(10 czerwca - 2 lipca). Wśród wybranych arbitrów nie ma Polaków.
#000288
Piłkarska reprezentacja Szwecji będzie rozgrywać w roku 
bieżącym mecze w Goeteborgu, ponieważ stadion Rasunda w 
Sztokholmie zostanie poddany gruntownej modernizacji.
#000289
Wzrost przemocy w angielskim futbolu stał się we wtorek 
przedmiotem dyskusji w parlamencie, w dzień po oskarżeniu trzech 
piłkarzy o niewłaściwe zachowanie, a klubów o tolerowanie tego 
faktu.
#000290
Pierwszą konkurencją karkonoskiej części 6.Ogólnopolskiej 
Olimpiady Młodzieży był rozegrany w ... Harrachovie konkurs 
skoków do kombinacji norweskiej.
#000291
Przewodniczący Międzynarodowego Komitetu Olimpijskiego (MKOl), 
Juan Antonio Samaranch odwiedził we wtorek olimpijskie obiekty w 
Sydney, położone wokół Homebush, uznając je za najlepsze w 
historii igrzysk.
#000292
Piłkarze Legii Daewoo Warszawa, przebywający na zgrupowaniu w 
Tunezji, zajęli ostatnie miejsce w miniturnieju w Byja, z 
udziałem szwajcarskiego FC Sion i miejscowego zespołu 
pierwszoligowego Olympique Byja.
#000293
Żona piłkarskiego trenera CSKA Moskwa Olega Dołmatowa została 
porwana w pobliżu swego domu, w stolicy Rosji, poinformował we 
wtorek dyrektor klubu Nikołaj Stiepanow.
#000294
We wtorek po godzinie 16 załoga katamarana "Polpharma-Warta" 
pod dowództwem kapitana Romana Paszke minęła pierwszy 
obowiązkowy punkt kontrolny pomiędzy wyspami Fuerteventura, a 
Gran Canaria na Wyspach Kanaryjskich. Głównym celem rejsu jest 
zakwalifikowanie się do wokółziemskich milenijnych regat The 
Race (start nastąpi 31 grudnia), a przy okazji próba pobicia 
rekordu trasy - szlakiem Krzysztofa Kolumba - z Kadyksu do San 
Salvadoru w archipelagu Bahamów. Dotychczasowy wynosi 12 dni, 12 
godzin, 30 minut i 17 sekund. Ustanowiony został w 1988 
roku.
#000295
Włoch Daniele Nardello z grupy Mapei wygrał 37. edycję 
kolarskiego Trofeo Laigueglia, rozegranego na dystansie 172 km 
nad Morzem Liguryjskim.
#000296
Hiszpan Miguel Angel Pena (ONCE) wygrał po samotnej ucieczce 
trzeci, najtrudniejszy etap wyścigu kolarskiego Ruta del Sol w 
Andaluzji i został nowym liderem zawodów.
#000297
Gwardia prezydencka eskortowała mistrzów Afryki, piłkarzy 
Kamerunu, w drodze do domu, nie tylko dla splendoru, ale także w 
obawie przed zemstą fanów Nigerii, których "Orły" przegrały w 
niedzielę rywalizację o Puchar Afryki.
#000298
Klub piłkarski Lazio Rzym otrzymał karę 20 mln lirów (10 tys. 
euro) za rasistowskie ekscesy pseudokibiców podczas niedzielnego 
meczu ekstraklasy z Parmą.
#000299
Hiszpanie, Rumuni i Grecy będą rywalami Polaków w grupie D 
piłkarskich mistrzostw Europy do lat szesnastu, które w 
pierwszej połowie maja odbędą się w Izraelu.
#000300
Dominik Haszek, czeski bramkarz hokejowej drużyny Buffalo Sabres 
oświadczył, iż zamierza jeszcze grać przez następny sezon w 
lidze NHL. Poprzednio Haszek twierdził, iż obecny sezon będzie 
jego ostatnim.
#000301
Piłkarz Middlesbrough Paul Gascoigne prawdopodobnie przez sześć 
najbliższych tygodni nie będzie występował na boisku. Były 
reprezentant Anglii doznał kontuzji lewego ramienia podczas 
poniedziałkowego meczu z Aston Villa.
#000302
Ronaldo wznowił treningi. Słynny brazylijski piłkarz pojawił się 
na zajęciach piłkarzy Interu Mediolan po raz pierwszy od 
listopada 1999 roku, gdy przeszedł operację kolana.
#000303
Udział polskiego jachtu w następnych (za 4 lata) regatach 
challengerów, dających prawo walki o Puchar Ameryki, jest wielce 
realny. Taką opinię wyraził polski żeglarz i bojerowiec Karol 
Jabłoński na zakończenie swego pobytu w Auckland.
#000304
W sobotę w hali w Walencji odbędzie się lekkoatletyczny 
trójmecz Hiszpania-Włochy-Polska. Reprezentacja kraju wystąpi 
bez kilku czołowych zawodników i zawodniczek: Lidii Chojeckiej, 
Marcina Urbasia, Piotra Balcerzaka i Marcina Krzywańskiego.
#000305
20 lat temu, 17 lutego 1980 roku, Leszek Cichy i Krzysztof 
Wielicki - pierwsi na świecie zdobywcy Mount Everestu zimą - 
pozostawili na szczycie różaniec. Dzień ten otworzył nowy 
rozdział w historii światowego alpinizmu.
#000306
W Polsce przewaga zachmurzenia dużego. Po południu na 
zachodzie większe przejaśnienia. Opady deszczu, a na Mazurach i 
Podlasiu początkowo także deszczu ze śniegiem. Temp. maks. od
2 st. na Suwalszczyźnie do 6 st. na Dolnym Śląsku i w Małopolsce. 
Wiatr umiarkowany, południowo-zachodni.
#000307
Premier Jerzy Buzek zaproponował zawarcie porozumienia między 
rządem a prezydiami Sejmu i Senatu, które miałoby przyspieszyć 
proces legislacyjny związany z integracją europejską. Ponowił 
też swój wrześniowy apel, by wchodzenie Polski do Unii było 
"wielkim narodowym zadaniem, ponad podziałami politycznymi". 
Sejm debatował nad stanem przygotowań Polski do członkostwa w 
Unii Europejskiej, nad przebiegiem negocjacji i najważniejszymi 
działaniami dostosowawczymi do wymogów tego członkostwa. Projekt 
odpowiedniej uchwały w tej sprawie poparły wszystkie kluby i 
koła z wyjątkiem Porozumienia Polskiego. 
Debatę rozpoczęło wystąpienie premiera, a zarazem szefa 
Komitetu Integracji Europejskiej. "Wierzę, że wspólnymi siłami, 
parlamentu i rządu, sprostamy temu wyzwaniu, jakim jest 
przygotowanie naszego kraju do członkostwa w Unii Europejskiej" -
podkreślał premier. 
Według niego realistyczną datą wejścia Polski do UE jest rok 
2003. Za sfery, w których negocjacje będą najtrudniejsze uznał 
rolnictwo, swobodny przepływ osób, ochronę środowiska, zakup 
ziemi przez cudzoziemców, problem granicy zewnętrznej oraz 
transport.
Podczas sejmowej debaty najwięcej emocji wywołało wystąpienie 
szefa Koła Porozumienia Polskiego Jana Łopuszańskiego. Ocenił 
on, że to zdrajcy będą głosować za uchwałą sejmowej Komisji 
Integracji Europejskiej w sprawie przystąpienia Polski do UE. 
Zgłosił wniosek o odrzucenie w pierwszym czytaniu zarówno 
projektu uchwały, jak i informacji rządu w sprawie integracji 
Polski z UE.
#000308
Ponad połowa Polaków (56 proc.) popiera przystąpienie Polski do 
Unii Europejskiej. Przeciwnego zdania jest mniej niż jedna 
czwarta z osób ankietowanych w styczniu przez Demoskop. Blisko 
co piąty (19 proc.) respondent Demoskopu nie miał sprecyzowanej 
opinii w sprawie przystąpienia Polski do UE.
#000309
Za "bardzo niesprawiedliwe i wysoce krzywdzące" uznał 
wiceminister gospodarki Jan Szlązak zarzuty górniczej "S", 
oskarżającej rząd o złamanie wszystkich zawartych z nią w ciągu 
ostatnich dwóch lat porozumień. Liderzy górniczej "S" obwiniają  
rząd m.in. o zwłokę w wypłatach górniczych odpraw, 
nierozwiązanie problemu tzw. emerytur pomostowych i 
niewystarczające finansowanie reformy górnictwa. Zapowiedzieli, 
że będą namawiać posłów do odrzucenia rządowego projektu zmian w 
tzw. ustawie górniczej.
Min. Szlązak jest odpowiedzialny w rządzie za realizację reformy 
górnictwa.
#000310
Około trzystu rolników z województw dolnośląskiego i opolskiego 
zebrało się w środę na rynku w Brzegu (Opolskie, aby wyrazić 
poparcie dla okupujących biurowiec Państwowych Zakładów 
Zbożowych Brzeg SA.
W manifestacji uczestniczył lider "Samoobrony" Andrzej
Lepper, który namawiał rolników do - jak to określił - 
"radykalnych protestów w granicach prawa w obronie Ojczyzny". 
Lepper zapowiedział, że protest w PZZ Brzeg będzie trwał tak 
długo, aż rząd nie podejmie decyzji o przekazaniu pakietu 
kontrolnego zakładu w ręce rolników.
#000311
Stan zdrowia dwóch uprowadzonych w Dagestanie pracownic PAN - 
prof. Zofii Fiszer-Malanowskiej i doc. Ewa Marchwińskiej-Wyrwał 
jest "zadawalający" - powiedział PAP minister spraw 
zagranicznych Bronisław Geremek. Na pytanie, czy Polki są 
wolne, Geremek odparł: "Nigdy nie mówiliśmy, że są wolne, 
natomiast wtedy, gdy mieliśmy informacje mówiliśmy, w jakim są 
stanie". Czy w najbliższym czasie możemy oczekiwać innej 
wiadomości? - zapytał PAP. "Oczekujemy tej wiadomości od bardzo 
dawna i każdego tygodnia niemal powstaje pewna nadzieja - do tej 
pory jeszcze nasze nadzieje się nie zrealizowały" - odpowiedział 
minister.
#000312
Wśród Polaków zdecydowanie więcej sympatii wzbudza Czeczenia 
niż Rosja - wynika z styczniowych badań CBOS na temat wojny w 
Czeczenii. Po stronie czeczeńskiej sympatię lokuje 48 proc. 
badanych osób. Z Rosją sympatyzuje tylko 4 proc. respondentów 
CBOS. 39 proc. ankietowanych nie wskazało żadnej ze stron 
konfliktu. Według 42 proc. badanych osób, wojna w Czeczeni może 
stanowić zagrożenie dla Polski. Przeciwnego zdania jest 45 proc. 
ankietowanych. Więcej osób obawia się, że konflikt na północnym 
Kaukazie może zagrozić pokojowi w Europie - 54 proc. i pokojowi 
światowemu - 49 proc. Przeciwnie uważa odpowiednio 33 proc. i 36 
proc.
#000313
Strona polska traktuje decyzje o wydaleniu z kraju grupy 
Białorusinów jako decyzję administracyjną, bez podłoża 
politycznego - oświadczył w środę wieczorem rzecznik MSZ Paweł 
Dobrowolski. Powiedział naszej agencji, że poza 10 Białorusinami 
- wobec których wszczęto procedurę deportacyjną - zatrzymano 
także dwóch Litwinów i dwóch Rosjan. "W grupie wydalonych osób 
są nie tylko Białorusini" - podkreślił i uznał, że nota 
protestacyjna białoruskiej dyplomacji w tej sprawie (p.wiadomość 
niżej) jest "nieco zbyt ogólniająca". "Niektóre rzeczy 
wydają nam się niezbieżne z tym co rzeczywiście miało 
miejsce." Rzecznik zapowiedział, że strona polska udzieli 
odpowiedzi stronie białoruskiej - również w postaci noty.
#000314
W kwestii podziału środków na odszkodowania dla ofiar pracy 
niewolniczej i przymusowej panuje nadal impas -  powiedział w 
środę wieczorem w Berlinie wiceprzewodniczący Fundacji "Polsko-
Niemieckie Pojednanie" Jacek Pająk. Wszyscy uczestnicy rozmów 
pozostają przy swoich dotychczasowych stanowiskach.
Przedstawiciele krajów Europy Środkowej i Wschodniej oraz 
strony żydowskiej prowadzili rozmowy na terenie ambasady 
amerykańskiej przed zaplanowaną na czwartek sesją plenarną. 
Kraje te (Polska, Białoruś, Czechy, Rosja i Ukraina) domagają 
się niezmiennie przeznaczenia 90 proc. kwoty 10 mld DEM na 
bezpośrednie odszkodowania dla ofiar pracy niewolniczej i 
przymusowej. Strona niemiecka oraz organizacje żydowskie chcą 
przeznaczyć na bezpośrednie wypłaty 7,7 mld DEM. Resztę środków 
by przeznaczono na "Fundusz Przyszłości" (1 mld DEM), "Fundusz 
Majątkowy" (1 mld DEM) oraz opłaty administracyjne (300 mln DEM).
"Kompromis poniżej 9 mld marek nie jest możliwy" - oświadczył 
polskim dziennikarzom podsekretarz w polskim MSZ Jerzy Kranz.
#000315
W Waszyngtonie klub parlamentarny w Kongresie, skupiający 
przedstawicieli Amerykanów pochodzących z Europy Środkowo-
Wschodniej wezwał rząd USA, aby nie popierał propozycji Niemiec 
ws. wspomnianego funduszu odszkodowań.
#000316
Nowy, centroprawicowy rząd Austrii obieca, że ofiary 
niewolniczej pracy z czasów II wojny światowej szybko otrzymają 
odszkodowania. Kanclerz Wolfgang Schuessel, stojący na czele 
koalicji z udziałem skrajnie prawicowej partii Joerga Haidera 
podkreślił, że odszkodowania powinny zapłacić przede wszystkim 
przedsiębiorstwa, które czerpały zyski z pracy niewolniczej i 
przymusowej, ale zapewnił, że państwo austriackie również będzie 
miało w tym swój udział.
#000317
Ponad trzy miesiące od wybuchu skandalu wokół nielegalnego 
finansowania partii przewodniczący Unii Chrześcijańsko-
Demokratycznej (CDU) i szef klubu parlamentarnego CDU, 57-letni 
Wolfgang Schaeuble zrezygnował z partyjnych stanowisk. 
Powiedział w Berlinie, że nie będzie ponownie ubiegał się w 
wyborach w najbliższy wtorek o stanowisko szefa klubu 
parlamentarnego CDU/CSU. Zapowiedział też, że nie będzie 
kandydował ponownie na urząd przewodniczacego CDU na zjeździe 
partii w kwietniu.
#000318
NATO i Rosja postanowiły ocieplić swe stosunki po trwającym 
niemal rok ochłodzeniu wywołanym interwencją Sojuszu w Kosowie 
i operacją Rosji w Czeczenii. Obie strony dały jednak do 
zrozumienia, że nie wszystkie lody stopniały.
"To był dobry dzień dla wznowienia dialogu i dyskusji, które są 
elementem stosunków NATO-Rosja" - powiedział po spotkaniu w 
Moskwie z p.o. prezydenta Władimirem Putinem sekretarz generalny 
NATO George Robertson.
Dodał, że stanowisko Sojuszu w kwestii Czeczenii nie uległo 
zmianie, mimo iż NATO rozumie problemy, wobec których Rosja stoi 
w tej republice.
Na wspólnej konferencji prasowej lord Robertson i szef 
rosyjskiej dyplomacji Igor Iwanow po raz pierwszy od roku 
opisywali stosunki między Rosją a NATO jako "strategiczne 
partnerstwo".
#000319
Zarówno Rosjanie, jak i bojownicy czeczeńscy informowali w środę 
o ciężkich walkach na południu Czeczenii, dokąd po opanowaniu 
Groznego przez wojska federalne przenieśli się walczący Czeczeni.
Służba prasowa wojsk rosyjskich poinformowała o tworzeniu tzw. 
grup uderzeniowych w celu "likwidacji bojowników" w górach na 
południu zbuntowanej republiki.
Hiszpańska EFE cytuje czeczeńskich bojowników, którzy twierdzą, 
że w ogarniętej wojną republice dochodzi do przypadków 
kanibalizmu. Wg nich "pijani oraz będący pod wpływem 
narkotyków" rosyjscy żołnierze "w obecności innych jeńców 
obcinają części ciała żywych jeszcze więźniów, gotują je i 
jedzą".
O okrucieństwie Rosjan wobec czeczeńskich jeńców informowały już 
wcześniej inne źródła, w tym przedstawiciele organizacji obrony 
praw człowieka, jednak czeczeński komunikat jest pierwszym 
oskarżeniem rosyjskich żołnierzy o kanibalizm.
#000320
Komisarz ONZ ds. praw człowieka, pani Mary Robinson ostro 
skrytykowała Rosję za blokowanie dostępu do ofiar wojny w 
Czeczenii i oskarżyła rosyjskich żołnierzy o masowe 
bombardowania, egzekucje ludności cywilnej i gwałty. W 
najostrzejszym od początku wojny w Czeczenii oświadczeniu była 
prezydent Irlandii podkreśliła, że rząd rosyjski nie wyraził 
zgody na jej wizytę w rejonach objętych konfliktem i propozycję 
wysłania tam jej przedstawiciela. Pani Robinson zarzuciła 
też Rosji łamanie Konwencji Genewskiej i ograniczanie wolności 
prasy poprzez wprowadzania surowych wymogów dotyczących uzyskania 
akredytacji dziennikarskiej.
#000321
Po raz piąty w ciągu ostatniego dziesięciolecia dziennikarze 
rosyjscy zjednoczyli się, aby zaprotestować w obronie wolności 
słowa  tym razem w sprawie Andrieja Babickiego. W środę ukazało 
się w Moskwie nadzwyczajne wydanie "Obszczej Gazety" ("Wspólnej 
Gazety") poświęcone w całości zaginionemu dziennikarzowi Radia 
Swoboda, aresztowanemu w zeszłym miesiącu przez władze rosyjskie.
#000322
Hiszpański minister spraw zagranicznych Abel Matutes uważa, że 
procedura ekstradycji b. prezydenta Chile Augusto Pinocheta 
zostanie przerwana. Opinię te wyraził po zapoznaniu się z 
przekazanym władzom hiszpańskim raportem lekarzy o stanie zdrowia 
b.dyktatora Chile. "Raport jest stanowczy, ostateczny i nie 
pozostawia wątpliwości co do tego, że generał Pinochet nie jest 
zdolny poddać się procesowi." - powiedział minister. Powtórzył, 
że Madryt nie odwoła się od ewentualnej decyzji Strawa, jeśli 
ten postanowi odesłać byłego dyktatora chilijskiego do jego 
kraju.
#000323
Wg prasy hiszpańskiej Pinochet doznał jesienią ubiegłego roku 
uszkodzenia mózgu i w toku ewentualnego procesu sądowego nie 
byłby w stanie logicznie odpowiadać na zadawane pytania. 
Hiszpański dziennik "ABC" ujawnił w środę fragmenty 
uznawanego nadal za ściśle tajny raportu brytyjskich lekarzy na 
temat stanu zdrowia chilijskiego generała. "Pinochet miał doznać 
niezwykle rozległego uszkodzenia mózgu jeszcze we wrześniu 
ubiegłego roku i nic nie wskazuje, by w jego stanie zdrowia 
miała nastąpić poprawa - twierdzi gazeta.
#000324
Wtorkowe porozumienie Watykanu z Organizacją Wyzwolenia 
Palestyny nadal wywołuje irytację w Izraelu, gdzie do siedziby 
MSZ w środę wezwano nuncjusza apostolskiego Pietro Sambiego. 
Nuncjusz powiedział po wyjściu z trwającej ponad godzinę 
rozmowy, że strona izraelska "błędnie interpretuje" porozumienie 
watykańsko-palestyńskie. Powtórzył wtorkowe słowa rzecznika 
Watykanu Joaquina Navarro-Vallsa, że dokument przede wszystkim 
reguluje działalność kościoła katolickiego na terenie autonomii 
palestyńskiej.
Osią sporu izraelsko-watykańskiego jest przede wszystkim 
preambuła do porozumienia, która odrzuca jednostronne - w 
domyśle izraelskie - decyzje, dotyczące statusu Jerozolimy. 
Wschodnia, arabska część miasta została zajęta przez Izrael w 
1967 i ogłoszona izraelską stolicą. Świat  - w tym także Watykan 
- nie uznał tego stanowiska.
#000325
W historycznym przemówieniu w parlamencie izraelskim prezydent 
Niemiec Johannes Rau poprosił naród żydowski i Izrael o 
przebaczenie za zbrodnie na Żydach popełnione w okresie 
hitleryzmu. "Wobec narodu Izraela chylę czoła w pokorze przed 
zamordowanymi, nie  mającymi grobów, nad którymi mógłbym ich 
prosić o wybaczenie" - powiedział Johannes Rau, pierwszy 
Niemiec, któremu pozwolono przemawiać przed Knesetem.
Wcześniej premier Izraela Ehud Barak nazwał Niemcy "jednym z 
najważniejszych przyjaciół Izraela". Mówił o "cudownej 
przyjaźni" obu krajów, mogącej służyć za przykład, jak 
przezwyciężać straszliwe karty historii, nigdy przy tym o nich 
nie zapominając.
#000326
Co piąty Niemiec w wieku 14-17 lat nigdy nie słyszał o 
nazistowskim obozie koncentracyjnym Auschwitz - wynika z sondażu 
opinii publicznej przeprowadzonego przez instytut Emnid. Wyniki 
badania zostały przedstawione w Berlinie przez wydawnictwo 
Rowohlta, które opublikowało je w formie książki, zatytułowanej 
"Auschwitz: Nigdy o tym nie słyszałeś? Pamięć i zapomnienie w 
Niemczech".
#000327
Lucy Edwards, była szefowa działu wschodnioeuropejskiego w Bank 
of New York, i jej mąż Peter Berlin, rosyjski imigrant, 
przyznali się przed sądem federalnym na Manhattanie do prania 
brudnych pieniędzy, korumpowania urzędników bankowych i 
dokonywania bezprawnych operacji finansowych. Prokuratura 
federalna w Nowym Jorku bada od 1998 sprawę nielegalnych, a 
idących w miliardy dolarów, transferów pieniędzy z Rosji.
Ciągnąca się od wielu miesięcy afera spotęgowała podejrzenia, że 
pieniądze z przyznawanej przez USA i Międzynarodowy Fundusz 
Walutowy pomocy dla Rosji są używane w podejrzanych celach i że 
banki amerykańskie pełnią tu rolę mniej lub bardziej świadomego 
wspólnika.
#000328
Ambasador Polski w Mińsku Mariusz Maszkiewicz otrzymał notę 
protestacyjną w białoruskim MSZ. Chodzi o zatrzymanie w 
Giżycku 47 obywateli Białorusi. Świadkowie twierdzą, że pod 
pretekstem kontroli dokumentów Polacy zatrzymali im paszporty i 
vouchery turystyczne. Następnie przez 12 godzin "przetrzymywano 
ich w komendzie policji". Strona białoruska uznała, że polskie 
organy porządkowe podjęły nieadekwatne do sytuacji środki i 
wyraziła w związku z tym zdecydowany protest.
#000329
Na środowej sesji warszawskiej Giełdy Papierów Wartościowych 
wzrósł kurs 102 akcji, 71 spadł, a 47 nie zmienił się. W tym na 
rynku NFI spadł kurs 10 funduszy, jednego wzrósł, a czterech nie 
zmienił się. Indeks rynku podstawowego WIG wzrósł o 0,6 proc. do 
21.452,5 pkt.
#000330
Rynek mierzony wartością indeksów powinien wyznaczyć nowe 
maksima. Jeżeli WIG pokona 22,5 tys. pkt., to droga do 30 tys. 
pkt. będzie otwarta - uważa analityk DM BOŚ Marek Pokrywka. 
"Niestety, trudno obecnie ocenić dokładną datę realizacji 
powyższych scenariuszy" - powiedział. 
Analityk dodał, że przed pokonaniem 22,5 tys. pkt. może 
nastąpić większy spadek. Wg Marka Pokrywki, wzrosty ostatnich 
dwóch dni były ruchem korekcyjnym w górę i z punktu widzenia 
analizy technicznej możliwe są dwa następujące scenariusze 
wydarzeń.
"Optymistyczny wariant zakłada wzrost rynku do około 24 tys. 
pkt. Według innego scenariusza, rynek powinien wzrosnąć do około 
20 tys. pkt." - powiedział analityk. 
Wg analityka, generalna ocena rynku jest jednak pozytywna, 
pomimo "wiszącej" nad nim większej korekty.
#000331
Sejmowa komisja skarbu państwa, uwłaszczenia 
i prywatyzacji chce kontroli prywatyzacji PZU SA przez NIK, a 
KPWiG złożyła wniosek do prokuratury w sprawie zatajenia przez 
PZU Życie informacji o posiadaniu ponad 5 proc. akcji BIG BG.
Takie są środowe efekty batalii o BIG BG.
#000332
Japoński bank inwestycyjny Nomura określił w najnowszym 
raporcie na temat Polski BIG Bank Gdański i Bank Handlowy SA 
jako "ofiary globalnych drapieżników", którzy jednak zapłacą za 
nie opłacalną cenę.
#000333
Warszawski sąd gospodarczy, na wniosek Państwowego Urzędy 
Nadzoru Ubezpieczeniowego i zarządu spółki, ogłosił upadłość 
Polisy SA.
#000334
Rada Giełdy Papierów Wartościowych zdecydowała o wykluczeniu z 
obrotu giełdowego akcji Polisy od dnia 1 marca.
#000335
Zaproszenie do rokowań w sprawie sprzedaży przez Skarb Państwa 
12,6 proc. akcji PBK ukaże się prawdopodobnie na początku 
marca.
#000336
Pfleiderer Holzwerkstoffe GmbH wezwał do sprzedaży 1.062.245 
akcji ZPW Grajewo SA, co stanowi 20,59 proc. kapitału i głosów 
na WZA spółki,po 35 zł za jedną akcję.
#000337
Na czwartkowej sesji giełdy (17 lutego) zawieszony będzie 
obrót akcjami Zakładów Płyt Wiórowych Grajewo SA. Notowania 
spółki zostały zawieszone w związku z ogłoszeniem w środę przez 
Pfleiderer Holzwerkstoffe wezwania do sprzedaży akcji Grajewa SA.
#000338
Konsorcjum dwóch polskich banków BRE SA i PKO BP udzieli 
Polskim Zakładom Lotniczym Mielec Sp. z o.o. kredytu w wysokości 
40.493.201,86 USD na okres pięciu lat.
#000339
Przychody stacji telewizyjnej TVN w 1999 roku przekroczyły 
planowane 225 mln zł i wyniosły ponad 260 mln zł.
#000340
Złoty umocnił się w środę o 0,05 proc. w  porównaniu do 
wtorkowego zamknięcia, osiągając o godz. 14.30 poziom 4,05 proc. 
odchylenia powyżej parytetu.
#000341
Dwucyfrowa inflacja jest głównie efektem statystycznym i 
utrzyma się jeszcze przez dwa trzy miesiące, po czym zacznie 
systematycznie spadać - powiedziała Hanna Gronkiewicz-Waltz, 
prezes NBP.
#000342
Od 19 lutego Rafineria Gdańska SA podnosi ceny hurtowe 
wszystkich gatunków benzyny o 110 zł na tonie, cena oleju 
napędowego pozostaje bez zmian.
#000343
Od najbliższej niedzieli 20 lutego, Polski Koncern Naftowy 
podnosi ceny hurtowe wszystkich rodzajów benzyny o 90 zł na 
tonie, czyli 9 gr na litrze. Cena hurtowa oleju napędowego 
zimowego nie ulegnie zmianie.
#000344
Rada Nadzorcza PKO BP odwołała Andrzeja Topińskiego ze 
stanowiska prezesa zarządu. Funkcje i kompetencje prezesa pełnił 
będzie Krzysztof Markowski, wiceprezes, pierwszy zastępca 
prezesa PKO BP.
#000345
185 kredytów, łącznej wartości 593,3 mln zł, udzielił na 
społeczne budownictwo czynszowe w zeszłym roku Bank Gospodarstwa 
Krajowego ze środków Krajowego Funduszu Mieszkaniowego.
#000346
Do 400 zamierza zwiększyć w ciągu najbliższych dwóch lat 
liczbę swoich placówek Bank Śląski SA (BSK), jeden z największych 
polskich banków. Obecnie ma ich 280 w całej Polsce.
#000347
Konsorcjum firm NRG Enerating International B.V., General 
Electric Capital Corporation i Marubeni Corporation dostało 
wyłączność na negocjacje przy prywatyzacji Elektrowni Rybnik SA.
#000348
General Motors Corp planuje złożyć ofertę na nabycie w jednym 
pakiecie udziałów Daewoo Motor Co, Ssangyong Motor Co Ltd, 
Daewoo Motor Sales Corp i Daewoo Capital Co Ltd.
#000349
Japoński bank inwestycyjny Nomura w Londynie rekomenduje zakup 
akcji Telekomunikacji Polskiej SA (TP SA) między innymi z powodu 
możliwości zainwestowania przez spółkę znacznych środków w 
Internet. 
#000350
Prezydent Ukrainy Leonid Kuczma podpisał dekret 
uniemożliwiający nadawanie ulg podatkowych i celnych 
przedsiębiorstwom z zagranicznym kapitałem.
#000351
Cena baryłki ropy Brentz Morza Północnego, z dostawą w 
kwietniu, wzrosła w środę na Międzynarodowej Giełdzie Paliw w 
Londynie o 24 centy, do 27,37 dolarów.
#000352
Biblioteka Polska w Paryżu musi przejść gruntowny remont, który 
może potrwać 3 lata i kosztować ok. 10 mln franków (7 mln 
złotych), powiedział we wtorek PAP Leszek Talko, prezes Tow. 
Historyczno-Literackiego(THL), które zarządza biblioteką.
Biblioteka Polska będzie zamknięta od 25 marca. Ta jedna z 
najstarszych i najdostojniejszych instytucji polskiej emigracji, 
w założeniu której prawie 170 lat temu uczestniczyli książę Adam 
Czartoryski i Adam Mickiewicz, mieści się w pięknym budynku na 
brzegu Sekwany na wyspie świętego Ludwika, niedaleko od 
położonej na sąsiedniej wyspie Cité katedry Notre Dame. Mieści 
się tam także muzeum mickiewiczowskie, gdzie można oglądać 
bezcenne rękopisy wieszcza, jego biurko, krzesło i przedmioty 
codziennego użytku z laską włącznie.
Remont zostanie sfinansowany przez podlegającą Senatowi 
Wspólnotę Polską, przy pomocy ministerstwa kultury.
#000353
Gilbert Becaud, francuski kompozytor i piosenkarz koncertował w 
środę wraz z córką Emilią w poznańskiej Auli Uniwersyteckiej. 
Autor takich przebojów jak "Faut faire avec" i "Natalie" 
uświetnił jubileusz obchodzącego 55 rocznicę powstania "Głosu 
Wielkopolskiego".
#000354
W projekcie nowej ustawy o szkolnictwie wyższym przewiduje się 
utrzymanie na uczelniach publicznych bezpłatnych studiów 
dziennych, a częściowo także wieczorowych i zaocznych. W środę 
odbyło się w Kancelarii Premiera pierwsze wspólne spotkanie 
środowisk akademickich poświęcone projektowi ustawy "Prawo o 
szkolnictwie wyższym". Minister edukacji Mirosław Handke 
podkreślil niemniej, że "studia będą bezpłatne w takim zakresie, 
w jakim pozwoli wielkość dotacji budżetowej przyznanej uczelniom 
na działalność dydaktyczną."
#000355
Zatruta cyjankiem rzeka Cisa może pozostać martwa przez kilka, a 
nawet kilkanaście lat - twierdzi dr Grażyna Mazurkiewicz-Boroń z 
Zakładu Biologii Wód PAN im. Karola Starmacha w Krakowie.
"Jest to prawdziwa tragedia dla tego systemu, katastrofa 
ekologiczna spowodowana przez człowieka. Cyjanek zniszczył całe 
życie w rzece od - bakterii i glonów aż po ryby. Ekosystem 
rzeczny to nie tylko organizmy wodne, ale także zwierzęta 
związane z rzeką: ptactwo wodne, dzika zwierzyna przychodząca do 
wodopoju."
Płynąca przez północną Rumunię i wschodnie Węgry Cisa 
została zanieczyszczona substancjami zawierającymi cyjanek w 
zeszłym tygodniu. Do skażenia rzeki doszło po stronie rumuńskiej.
#000356
Choć większość sześciolatków dopiero uczy się czytać, to ich 
rówieśnik, Justin Chapman rozpoczął już studia wyższe. Na 
Rochester University w Nowym Jorku chłopiec zgłębia tajniki 
świata starożytnego. Chłopiec zdążył już napisać prace 
zaliczeniowe na temat sztuki babilońskiej, mitologii i "Iliady" 
Homera. W wieku dwóch lat zaczął samodzielnie czytać, a jako 
pięciolatek rozpoczął internetowe kursy uniwersyteckie.
#000357
Wbrew apologetom nowoczesności przesiadywanie godzinami przed 
komputerem i błądzenie po witrynach internetowych oddala ludzi 
od siebie - stwierdzili naukowcy z prestiżowego Uniwersytetu 
Stanforda w Kalifornii. Konkluzja ta jest wynikiem badań 
przeprowadzonych przez zespół pod kierownictwem politologa 
Normana Nie na reprezentatywnej próbie ponad 4 tys. 
Amerykanów. Ok. 20 procent przebadanych osób spędza co 
najmniej pięć godzin tygodniowo na korzystaniu z Internetu. 
Ludzie ci przyznali, że od chwili gdy mają do niego dostęp, 
poświęcają mniej czasu na kontakty z rodziną i przyjaciółmi, 
mniej udzielają się towarzysko, natomiast więcej pracują w domu.
#000358
Koszykarze Anwilu Włocławek po wysokiej porażce w Madrycie z 
miejscowym Adecco Estiudiantes 55:84 nie zdołali utrzymać 
skromnej zaliczki z pierwszego meczu 1/4 finału Pucharu Koraca i 
odpadli z dalszej rywalizcji.
#000359
Gambrinus Brno w 14. kolejce grupy B Euroligi koszykarek 
pokonał Polpharmę VBW Clima Gdynia 91:62 (45:28). Mistrzynie 
Polski nie zdołały awansować do ćwierćfinałów. 
#000360
W rewanżowym ćwierćfinałowym meczu koszykarek o Puchar 
Ronchetti zespół niemiecki DJK Yellocats Aschaffenburg pokonał 
na własnym parkiecie Wisłę Cristal Kraków 90:58 (46:36). Pierwszy 
mecz w Krakowie zakończył się zwycięstwem Wisły 87:82. Do 
dalszych gier awansował zespół niemiecki. 
#000361
W rewanżowym meczu o Puchar Konfederacji siatkarzy SCC Berlin 
pokonał Mostostal Azoty Kędzierzyn Koźle 3:2 (26:28, 25:15, 
23:25, 25:22, 15:13). Pierwszy mecz, przed tygodniem, zakończył 
się zwycięstwem wicemistrzów Polski 3:0, którzy awansowali do 
finałowego turnieju Final Four. 
#000362
Galaxia Jurajska AZS Bank Częstochowa pokonała Netas Stambuł 
3:0 (25:16, 25:19, 25:14) w meczu szóstej kolejki półfinałowej 
grupy B Ligi Mistrzów siatkarzy. 
#000363
Puchar Zdobywców Pucharów siatkarzy: Warka Czarni Radom - AS 
Cannes 0:3 (21:25, 19:25, 22:25). 
#000364
Nie zanotowano rekordu świata podczas pierwszego dnia 
ostatniego w sezonie mityngu pływackiego Pucharu Świata (basen 
25 m) w Malmoe. większość zawodników przygotowuje się już do 
największej w tym roku przed igrzyskami w Sydney imprezy - 
marcowych mistrzostw świata w Atenach. Pozostali, pewni 
zwycięstw w klasyfikacji końcowej, tak jak Alicja Pęczak 
(wygrała konkurencje na 100 i 200 m st. klasycznym), 
zrezygnowali ze startu w Szwecji. 
#000365
Katamaran "Polpharma-Warta" pod dowództwem kapitana Romana 
Paszke miał awarię w pobliżu Wysp Kanaryjskich, ale kontynuuje 
żeglugę na trasie Kadyks - San Salvador. 
#000366
Hiszpan Santiago Blanco wygrał po samotnej ucieczce czwarty 
etap wyścigu kolarskiego Ruta del Sol, z Kordoby do Jaen (185 
km). Koszulkę lidera zachował jego rodak Miguel Angel Pena. 
#000367
W warszawskim Klubie Olimpijczyka odbyło się w środę spotkanie 
z Leszkiem Cichym i Krzysztofem Wielickim. 17 lutego 1980 roku 
obaj himalaiści jako pierwsi w historii zdobyli Mount Everest 
zimą. 
#000368
Koreańska Republika Ludowo-Demokratyczna i Korea Południowa 
wspólnie zorganizują w maju rajd samochodowy. Będzie to pierwsza 
wspólna impreza sportowa w obu państwach od wojny w latach 1950-
53, która podzieliła Półwysep Koreański. 
#000369
Andrzej Rżany w wadze muszej oraz Mariusz Cendrowski w 
półśredniej zaprezentowali najlepszą formę pierwszego dnia, 
rozgrywanych w Płońsku, 71. indywidualnych mistrzostw Polski w 
boksie. 
#000370
Środa okazała się fatalnym dniem dla rozstawionych zawodniczek 
w turnieju tenisistek w Hanowerze (pula nagród 535 tys. 
dolarów). Trzy z nich przegrały z niżej notowanymi rywalkami.
#000371
Szwed Magnus Norman (nr 3), po wyeliminowaniu Holendra Petera 
Esselsa, został pierwszym ćwierćfinalistą turnieju tenisistów w 
Rotterdamie (pula nagród 750 tys.). 
#000372
Przygotowujący się do finału Pucharu Ligi Angielskiej piłkarze 
Leicester City musieli przedwcześnie opuścić obóz treningowy w 
Hiszpanii, po incydencie sprowokowanym w barze hotelowym przez 
nowego zawodnika tego zespołu, Stana Collymore'a - poinformowała 
prasa angielska. 
#000373
Na południowym zachodzie kraju dość pogodnie. Na 
pozostałym obszarze zachmurzenie duże z przejaśnieniami i 
miejscami opady śniegu. Temp. maks. od 1 do 4 st. Wiatr słaby
i umiarkowany, przeważnie południowo-zachodni.
W Warszawie zachmurzenie duże z przejaśnieniami. 
Okresami słabe opady śniegu.
#000374
Zdaniem byłego prezydenta Lecha Wałęsy Akcja Wyborcza 
Solidarność przeżywa kolejny wstrząs. Wałęsa napisał to w liście 
do lidera AWS Mariana Krzaklewskiego.
Wałęsa napisał w oświadczeniu przekazanym w czwartek prasie, że
"wobec wielu nieporozumień i mitów, które narosły wokoł 
listu" zdecydował się opublikować jego treść.
"Nie mam zamiaru uczestniczyć w klęsce, do której nieuchronnie 
zdąża obóz rządzący w Polsce. Nie uchylam się jednak od 
odpowiedzialności za sprawy kraju. Niestety, nasze drogi chyba 
się rozchodzą" - napisał Wałęsa do Krzaklewskiego.
Szef AWS Marian Krzaklewski powiedział w czwartek dziennikarzom, 
że pod koniec lutego ma dojść do spotkania z byłym prezydentem 
Wałęsa powiedział PAP, że do spotkania najprawdopodobniej nie 
dojdzie.
Wałęsa na pytanie, czy jego oświadczenie - "nasze drogi chyba 
się rozchodzą" oznacza zerwanie związków z "Solidarnością" i 
Krzaklewskim, dopowiedział: "Nie z +Solidarnością+ tylko z grupą 
ludzi, którzy są nieodpowiedzialni". Wg Wałęsy, Krzaklewski 
"rozgrywał" jego list, zamiast upublicznić treść. "Dlatego go 
upubliczniliśmy, nie mieliśmy innego wyjścia" - powiedział.
Poproszony o skomentowanie fragmentu listu, w którym zapowiada, 
że "jeśli i tym razem w ścisłym kierownictwie AWS zabraknie woli 
zmian i determinacji w ich wdrażaniu" będzie "zmuszony odwołać 
się do opinii publicznej i podjąć się dzieła odbudowy wyborczego 
elektoratu prawicy", Wałęsa powiedział, że "odwoła się do 
elektoratu, związków zawodowych i sił, które widzą co się 
dzieje".  "Na wiecach, na spotkaniach będę mówił wprost, że dość 
takiego rządzenia, że ci ludzie niczego się nie nauczyli i nie
nauczą, że są to popaprańcy, że trzeba przystąpić do zdecydowanego
ratunku, inaczej doprowadzą nas do klęski, roztrwonią moje i 
nasze zwycięstwo. Niech się opowiedzą po której są stronie" - 
mówił były prezydent. 
Tymczasem Krzaklewski poinformował, że został już ustalony 
termin jego spotkania z byłym prezydentem. Powtórzył, że nie będzie 
komentować listu Wałęsy. "Będę bezpośrednio rozmawiać z Lechem 
Wałęsą, a później będą ewentualne informacje. Tej zasady będę się 
trzymał" - oświadczył. Zaznaczył, że "jest to zbyt poważny temat, by 
rozmawiać za pośrednictwem dziennikarzy".
Przedstawiamy także w całości treść listu, przesłanego przez Lecha 
Wałęsę Marianowi Krzaklewskiemu 10 lutego, i zaopatrzonego 
przez b. prezydenta we wstęp i dopisek, datowane 17 lutego. PAP 
otrzymała list w czwartek wieczorem.
#000375
Czwartkowe, półtoragodzinne spotkanie prezydenta Aleksandra 
Kwaśniewskiego z premierem Jerzym Buzkiem odbyło się z 
inicjatywy głowy państwa  potwierdzają zgodnie osoby z 
otoczenia prezydenta i premiera. 
Wg komunikatu prezydenckiego Biura Informacji jednym z głównych 
tematów rozmowy były rządowe projekty ustaw - projekt dotyczący 
kompetencji prezydenta w zakresie zwierzchnictwa nad siłami 
zbrojnymi oraz określający kompetencje naczelnego dowódcy sił 
zbrojnych. Pierwsze czytanie tych projektów w Sejmie ma się 
odbyć w piątek.
#000376
Sejm przyjął informacje rządu o przebiegu negocjacji z Unią 
Europejską i najważniejszych działaniach dostosowawczych w 1999 
roku. Do komisji skierował uchwałę o przygotowaniach 
legislacyjnych do członkostwa w UE. Przeważającą większością 
głosów oddalono wnioski Koła Porozumienie Polskie o odrzucenie 
tych dokumentów.
#000377
Głosowanie nad projektem nowelizacji ustawy o prywatyzacji i 
komercjalizacji przełożono na piątek z powodu braku zgody na to 
jak zmienić proponowane przepisy dotyczące powszechnego 
uwłaszczenia - podali liderzy AWS i UW. O przełożeniu głosowania 
nad projektem nowelizacji ustawy komercjalizacyjnej poinformował 
marszałek Sejmu po rozpoczęciu czwartkowych obrad. 
Obecnie projekt nowelizacji zakłada, że na rzecz powszechnego 
uwłaszczenia będzie przekazane 15 proc. akcji prywatyzowanych 
przedsiębiorstw. Umowa między liderami koalicji przewiduje 
natomiast, że ma to być 7 proc. 
#000378
Wg rzecznika klubu AWS Piotra Żaka, jest mało prawdopodobne, by 
Akcja poparła kandydaturę Bogdana Borusewicza proponowanego 
przez Unię Wolności na prezesa Instytutu Pamięci Narodowej. 
Także PSL raczej nie poprze tej kandydatury. W środę z ubiegania 
się o stanowisko prezesa IPN zrezygnował kandydat AWS prof. 
Wojciech Roszkowski. Wg Stefana Niesiołowskiego (ZChN) AWS 
będzie starała się znaleźć nowego kandydata.  
"Polsce potrzebne jest rozpoczęcie działalności tego Instytutu, 
gdyż mamy do czynienia z jakąś kuriozalną sytuacją, kiedy 
państwo polskie nie ściga zbrodni przeciwko narodowi polskiemu, 
bo nie ma do tego odpowiedniej instytucji" - oświadczył Żak. Wg 
niego, trudności z wyborem prezesa IPN świadczą o tym że "ponad 
zdrowym rozsądkiem stoją jakieś przetargi polityczne, które nie 
służą ani IPN, ani klasie politycznej". 
#000379
Stronnictwo Konserwatywno-Ludowe skrytykowało stanowisko 
Krajowej Rady Sądownictwa, w którym sprzeciwiła się ona 
"przyznaniu Ministrowi Sprawiedliwości upoważnienia do wpływu na 
właściwość sądów". 
"W wyniku nierozpatrywania aktów oskarżenia przez sądy dochodzi 
do przedawnienia wielu groźnych przestępstw, tym samym zaś do 
kompromitacji państwa i wymiaru sprawiedliwości. Swoim 
oświadczeniem Krajowa Rada Sądownictwa próbuje uniemożliwić 
Ministrowi Sprawiedliwości uzdrowienie zaistniałej sytuacji" - 
głosi czwartkowe oświadczenie władz SKL. 
Kilka dni temu Krajowa Rada Sądownictwa zdecydowanie sprzeciwiała
się przyznaniu ministrowi sprawiedliwości uprawnienia do 
przenoszenia procesów do innych sądów.
#000380
Minister sprawiedliwości Hanna Suchocka zwróciła się do prezesa 
Sądu Apelacyjnego w Warszawie o "dokładną wizytację" Sądu 
Rejonowego dla m.st. Warszawy, w którym do końca 2001 r. może 
ulec przedawnieniu ok. 200 procesów. Informując o tym podczas 
czwartkowej konferencji prasowej, Suchocka powiedziała, że w tym 
sądzie - w którym ostatnio przedawniła się sprawa palenia akt SB 
- są największe zaległości w kraju. 
Ze wstępnych analiz resortu wynika, iż jeden sędzia prowadzi tam 
ok. 500 procesów, ale liczba załatwianych spraw jest mniejsza 
niż w innych sądach w Polsce. 
Celem wizytacji jest dokładne zanalizowanie liczby spraw, jakie 
w ciągu roku ma do załatwienia jeden sędzia oraz czasu, od 
jakiego datują się tam zaległości. Resort chce też ustalenia, 
dlaczego w porę nie zauważono niebezpieczeństwa.	
#000381
Poseł SLD Tadeusz Matyjek jest prawomocnie uznany za "kłamcę 
lustracyjnego". W czwartek Sąd Lustracyjny II instancji utrzymał 
taki wyrok sądu I instancji. W grudniu 1999 r. sąd I instancji 
orzekł, że Matyjek w latach 1967-1975 był tajnym i świadomym 
współpracownikiem SB. Matyjek jest pierwszym parlamentarzystą,
który z tego powodu straci mandat.
#000382
Najprawdopodobniej na początku maja do Polski zostaną 
sprowadzone prochy Stanisława Mikołajczyka, wybitnego działacza 
ludowego, premiera rządu RP na emigracji, a od 1945 r. 
wicepremiera Tymczasowego Rządu Jedności Narodowej.
W czwartek podczas I posiedzenia Honorowego Komitetu 
Sprowadzenia Prochów Stanisława Mikołajczyka do Ojczyzny, 
któremu patronuje marszałek Sejmu Maciej Płażyński, padały 
również sugestie, by uroczystości z udziałem przedstawicieli 
najwyższych władz państwowych i kościelnych zaplanować na 
początek czerwca lub lipca. 
#000383
Klub radnych AWS w samorządzie Częstochowy zdecydował o 
przekazaniu na cele charytatywne całej podwyżki diet, jaką rada 
miasta uchwaliła na początku lutego. Na wniosek i głosami 
radnych z klubu SLD dotychczasowe diety częstochowskich radnych 
wzrosły z 828 do 1340 złotych. Klub radnych AWS opublikował 
oświadczenie, że całą podwyżkę  łącznie ok. 10 tys. zł 
miesięcznie - przeznaczać będzie na cele charytatywne, a decyzję 
lewicowych radnych określił jako stojącą  "w sprzeczności z 
zasadą solidarności społecznej". 
#000384
Łotewska parlamentarna komisja śledcza włączyła trzech 
przedstawicieli rządu, w tym premiera, do śledztwa w sprawie 
pedofilii. Premier Andris Szkele uznał informację o tym za 
prowokację wymierzoną w państwo. 
Przewodniczący komisji Janis Adamsons powiedział, że zeznania 
przed komisją złożyło ok. 40 świadków. Wynika z nich, że w 
skandal są zamieszani premier, minister sprawiedliwości Valdis 
Birkavs i szef służby finansowej Andrejs Sonciks. Adamsons nie 
przedstawił żadnych szczegółów dotyczących zarzutów wysuwanych 
pod adresem trzech przedstawicieli rządu, którzy zaprzeczają, 
jakoby ze sprawą mieli coś wspólnego. 
Skandal wybuchł w ubiegłym roku po aresztowaniu szefa jednej z 
firm video Jurija Jurievsa, którego oskarżono o handel 
pornografią dziecięcą. 
#000385
Rosyjskie samoloty i artyleria ostrzeliwały domniemane pozycje 
bojowników czeczeńskich w górach na południu republiki. W ciągu 
ostatniej doby przeprowadzono 63 naloty.
Rosyjskie dowództwo wojskowe oświadczyło, że od piątku stolica 
Czeczenii Grozny będzie miastem zamkniętym. Decyzję tłumaczono 
m.in. koniecznością rozminowania terenu. P.o. prezydenta Rosji 
Władimir Putin mianował obserwatora, którego zadaniem będzie 
badanie doniesień o łamaniu praw człowieka w Czeczenii. Został 
nim szef urzędu imigracyjnego Władimir Kałamanow. Zdaniem 
przedstawiciela NATO, trudno mówić, że Moskwa powołała 
"obserwatora", bowiem powołany nie jest osobą niezależną. 
Tymczasem przywódca separatystów czeczeńskich Szamil Basajew 
zaoferował 2,5 miliona dolarów nagrody za zabicie Putina. 
Organizacja obrony praw człowieka Human Rights Watch 
przedstawiła zaś kolejne doniesienia o torturowaniu osób 
podejrzanych o kontakty z bojownikami czeczeńskimi.
#000386
Centralna Komisja Wyborcza wykluczyła Władimira Żyrinowskiego z 
kandydowania w rosyjskich wyborach prezydenckich 26 marca - 
poinformowały rosyjskie media. Jako powód podano złożenie 
nieprawdziwej deklaracji majątkowej; wg Komisji, Żyrinowski nie 
zgłosił moskiewskiej kawalerki swego syna. Żyrinowski - 
przywódca Liberalno-Demokratycznej Partii Rosji i 
wiceprzewodniczący Dumy Państwowej  zapowiedział odwołanie się 
do Sądu Najwyższego.
#000387
Prezydent Jugosławii Slobodan Miloszević został ponownie wybrany 
na przewodniczącego swego ugrupowania - Socjalistycznej Partii 
Serbii (SPS). Był jedynym kandydatem. 
Na kongresie partii w Belgradzie prezydent podkreślił, że SPS  
"odniosła sukces, wygrywając bitwę o wolność i niepodległość od 
zachodniej dominacji". 
W przyjętym jednomyślnie dokumencie SPS oskarżyła siły pokojowe 
KFOR i ONZ-owską administrację prowincji (MINUK) o "przychylność 
dla terrorystów" albańskich i zezwolenie, by Kosowo 
przekształciło się w ognisko "międzynarodowego terroryzmu, mafii 
narkotykowej i zorganizowanej przestępczości". 
#000388
Przewodniczący Komisji Europejskiej Romano Prodi wezwał do 
"radykalnej decentralizacji" systemu rządzenia w Unii 
Europejskiej, nie wyjaśniając jednak, na czym dokładnie miałaby 
polegać.
"Obywatele są niezadowoleni (...). Czują się oddaleni od 
+Brukseli+, którą wielu postrzega jako spisek technokratów i 
biurokratów, pracujących za zamkniętymi drzwiami. Równocześnie 
przypisują +Brukseli+ wiele decyzji, które w rzeczywistości są 
podejmowane przez ich własne rządy centralne" - powiedział.
#000389
Nadal nie ma porozumienia w kwestii podziału ustalonego na 10 
mld marek funduszu odszkodowawczego dla ofiar pracy niewolniczej 
i przymusowej w III Rzeszy. Kolejna runda rozmów na ten temat 
odbyła się w czwartek w Berlinie. 
Delegacja polska zapowiedziała, że będzie prowadzić negocjacje 
tak, aby porozumienie co do rozdziału środków mogło zostać 
przyjęte w marcu.   
Główni negocjatorzy USA i Niemiec - Stuart Eizenstat i Otto 
Lambsdorff, wyrazili opinię, że w czwartkowych rozmowach 
osiągnięto "postęp". Zapowiedzieli, że negocjacje kontynuowane 
będą 7 i 8 marca w Waszyngtonie. 
#000390
Minister spraw zagranicznych Bronisław Geremek otrzymał nagrodę 
prestiżowego francuskiego kwartalnika "Politique Internationale" 
i paryskiej Sorbony - dowiedział się PAP w siedzibie pisma.
Medal, przyznawany przez jury złożone z redaktorów kwartalnika i 
wykładowców Sorbony, szef polskiej dyplomacji odbierze w 
najbliższy wtorek w Paryżu. Nagroda przyznawana jest politykom 
zagranicznym "za odwagę i przenikliwość". Minister Geremek jest 
pierwszym laureatem tego wyróżnienia.
#000391
Podczas czwartkowej sesji warszawskiej Giełdy Papierów 
Wartościowych spadł kurs 128 akcji, 64 wzrósł, a 27 nie zmienił 
się. W tym na rynku NFI spadł kurs 9 funduszy, 3 wzrósł, a 3 nie 
zmienił się. 
Podczas czwartkowego fixingu kursy większości spółek mocno 
spadły. WIG 20 stracił 2,1 proc. i wyniósł 2.152 pkt., a WIG 1,9 
proc. i wyniósł 21.044,4 pkt.	
Wśród indeksów branżowych najwięcej, bo 2,8 proc., stracił WIG-
banki. Marek Pokrywka, makler DM BOŚ uważa, że główną przyczyną 
zniżki tego indeksu był maksymalny spadek kursu akcji BIG-BG. 
"Brak popytu na akcje spółek informatycznych spowodował, że 
liderzy ostatniej hossy zostali poddani mocnej przecenie" - 
powiedział. Kurs Softbanku spadł o 4,7 proc., Prokomu o 5,8 proc. 
Optimus stracił niewiele, bo tylko 1 proc.
Z punktu widzenia analizy technicznej, niewielki poziom obrotów 
towarzyszący czwartkowym spadkom może świadczyć, że piątkowa 
sesja przyniesie zwyżkę kursów - uważa makler.
"Na razie trudno ocenić, czy rynek przed osiągnięciem nowych 
szczytów wykona głębszą korektę, czy też większego spadku należy 
oczekiwać po osiągnięciu przez WIG nieco wyższych poziomów" - 
powiedział.
#000392
Budżety 93,8 proc. powiatów i województw  po trzech kwartałach 
1999 roku zamknęły się nadwyżką. Deficyty odnotowano jedynie w 
budżetach niektórych miast na prawach powiatów - wynika z 
analizy przyjętej w czwartek przez KERM.
#000393
Inflacja średnioroczna w 2000 roku będzie wyższa niż 5,7 proc. 
zaplanowane przez rząd w budżecie - uważa Lidia Wilk, 
wicedyrektor departamentu analiz MF.
#000394
Wszystkie kluby poselskie poparły w Sejmie projekt nowelizacji 
ustawy o podatku od towarów i usług (VAT), wprowadzającej od 
lipca 2000 roku 3-procentową stawkę VAT na nieprzetworzone 
produkty rolne. 
#000395
Sejmowa Komisja Skarbu zaproponowała, żeby Sejm powołał 
komisję śledczą do zbadania prywatyzacji Banku Gdańskiego SA, a 
także okoliczności powstania Banku Inicjatyw Gospodarczych SA i 
płynących z nich konsekwencji. 
#000396
Sąd Okręgowy XVI Wydział Gospodarczy zarządził zakaz sprzedaży 
akcji BIG BG przez PZU SA i PZU Życie SA oraz ich podmioty 
zależne. 
#000397
Do Deutsche Banku docierają informacje, że stary zarząd BIG BG 
może podjąć próby pozbycia się pewnych istotnych aktywów banku - 
uważa Hubert Janiszewski, prezes DB Polska. 
#000398
W poniedziałek lub wtorek do Komisji Papierów Wartościowych i 
Giełd zostanie złożony prospekt emisyjny akcji BWR skierowanych 
dla Deutsche Banku.
#000399
Rada nadzorcza PZU SA, która zebrała się w  czwartek przed 
południem, ogłosiła przerwę w obradach do wtorku 22 lutego. 
#000400
W czwartek złoty umocnił się o 0,5 proc.w porównaniu do 
środowego zamknięcia, osiągając poziom 4,5 proc. powyżej 
parytetu. 
#000401
Od początku tego roku nie obowiązują kontyngenty na eksport 
złomu metali nieżelaznych. Zachodnie huty zainteresowane są 
importem z Polski złomu z aluminiowych puszek po napojach. 
#000402
Cukrownia Łapy SA w woj. podlaskim - prawdopodobnie jako 
jedyna w kraju - wypłaci plantatorom przed terminem drugą ratę, 
7,5 mln zł, za dostarczone buraki.
#000403
Polska żywność może konkurować z żywnością Unii Europejskiej i 
Stanów Zjednoczonych, dlatego musimy zorganizować jej promocję 
nie tylko w kraju, ale i zagranicą - podkreślił minister 
rolnictwa i rozwoju wsi Artur Balazs.
#000404
Zakup 60 samolotów F/A-18E/F, w tym 12-18 używanych, chce 
zaproponować rządowi polskiemu dla naszej armii koncern Northrop 
Grumman. 
#000405
Strategia STGroup SA zakłada m.in., że w 2001 roku spółka 
będzie realizowała za pomocą internetu 35 proc. swojej sprzedaży. 
#000406
Ceny ropy spadły w czwartek, gdy Wenezuela zasygnalizowała, że 
główni producenci mogą uzgodnić w marcu zwiększenie wydobycia, a 
saudyjski minister oświadczył, iż cena idealna powinna być o 
kilka dolarów niższa.
#000407
Japoński bank inwestycyjny Nomura uważa, że deficyt rachunku 
bieżącego pozostanie w tym roku głównym problemem ekonomicznym 
Polski, a poziom tego deficytu nie ulegnie poprawie w relacji do 
1999 roku, kiedy osiągnął 7,6 proc. PKB. 
#000408
Polski Związek Koszykówki jako trzeci w kraju - po piłkarskim 
i bokserskim - otrzymał koncesję na organizację profesjonalnych 
zawodów. Prezes UKFiT Jacek Dębski oficjalnie dokument przekaże 
w środę w warszawskiej hali Torwar. 
#000409
Siatkarki Nafty Gaz Piła pokonały na wyjeździe belgijski 
Kaercher Herentals 3:0 (25:15, 25:21, 25:18) w kolejnym meczu 
Ligi Mistrzyń. Drużyna Nafty po tym zwycięstwie jest bliska 
awansu do czwórki najlepszych drużyn Europy. Do pełni szczęścia 
brakuje jej wygranej za tydzień we własnej hali z Olympem Praga. 
#000410
Zarząd pierwszoligowego klubu koszykarzy Cersanit Nomi Kielce 
nie wyklucza wystąpienia do szefa UKFiT o interwencję w sprawie 
walkoweru przyznanemu Brokowi Czarni Słupsk za nierozegramy mecz 
ligowy obu drużyn. 
#000411
Polscy koszykarze, przygotowujący się do eliminacyjnych meczów 
mistrzostw Europy z Czechami i Grecją, przegrali w czwartek w 
Cetniewie z Brokiem Czarni Słupsk 68:71 (41:35).
#000412
Do półfinałów rozgrywanych w Płońsku 71. Indywidualnych 
mistrzostw Polski w boksie, awansowało po siedmiu (najwięcej) 
zawodników Gwardii Warszawa i Gwardii Wrocław. Zdaniem trenera 
kadry Adama Kusiora, czwartkowe walki ćwierćfinałowe nie stały 
na zbyt wysokim poziomie.
#000413
Robert Krawczyk nadal znajduje się na czele rankingu europejskich
judoków w kategorii 81 kg. Krawczyk po zwycięstwie w turnieju w 
Sofii i siódmym miejscu w Paryżu ma 55 punktów. Na czołowych 
miejscach w rankingu są również inni polscy judocy. Trzecie 
miejsca zajmują - Anna Żemła (48 kg) i Anna Koroza (78 kg). Paweł 
Nastula jest na piątej pozycji listy rankingowej w wadze 100 kg. 
#000414
Szwajcarka Sonja Nef wygrała slalom gigant Pucharu Świata w 
narciarstwie alpejskim, który się odbył w szwedzkim Aare. Nef z 
wynikiem 2.27,79 wyprzedziła Austriaczki Anitę Wachter - 2.28,80 
i Brigitte Obermoser - 2.29,87.
#000415
Międzynarodowy Komitet Olimpijski (MKOl) ogłosił w czwartek, 
że planuje zawrzeć nowe umowy z Internetem, próbując w ten 
sposób zwiększyć "obecność" ruchu olimpijskiego w tej światowej 
sieci informacyjnej.
#000416
Podczas środowego halowego mityngu lekkoatletycznego w 
Madrycie Brytyjczyk Jason Gardener wyrównał 27-letni rekord 
Europy w biegu na 50 m - 5,61 s. 
#000417
Hiszpan Miguel Angel Pena z grupy ONCE został zwycięzcą 
pięcioetapowego wyścigu kolarskiego Ruta del Sol w Andaluzji. 
Ostatni etap, z Luque do Grenady (135 km), wygrał po finiszu z 
peletonu Belg Jo Planckaert.
#000418
Honduras wygrał z Kolumbią 2:0 (0:0), a USA pokonały Peru 1:0 
(0:0) w ostatnich meczach grupowych turnieju o piłkarski Złoty 
Puchar, który odbywa się w Miami.
#000419
Trener piłkarskiej reprezentacji Francji Roger Lemerre ogłosił 
skład 18-osobowej kadry na towarzyski mecz z Polską, który 
rozegrany zostanie na stadionie Saint-Denis w Paryżu 23 lutego.
We francuskiej kadrze zabrakło występującego na co dzień w 
Arsenalu Thierry Henry'ego. Napastnik ten został powołany do 
reprezentacji młodzieżowej kraju, która 22 lutego w Waregem 
rozegra towarzyskie spotkanie z młodzieżówką Belgii. Są natomiast 
pozostałe gwiazdy francuskiego futbolu mistrzowie świata: 
Zinedine Zidane, Emmanuel Petit, Didier Deschamps i Youri 
Djorkaeff. 
#000420
Mieszkający od blisko 20 lat w USA Jerzy Majcherczyk znalazł się 
na liście 100 amerykańskich kajakarzy i wioślarzy mijającego 
wieku sporządzonej przez specjalistyczny miesięcznik Paddler 
(Wioślarz).
#000421
Po trzech latach pracy i zainwestowaniu miliarda dolarów, 
Microsoft zaprezentował nowy produkt - komputerowy system 
operacyjny "Windows 2000". Wg ekspertów sukces komercyjny 
przedsięwzięcia nie jest wcale pewny.
Premiera Windows 2000 w polskiej wersji językowej spodziewana 
jest w połowie kwietnia 2000 r.
Amerykańska korporacja zapewniła, że nowy system będzie szybszy 
i bardziej niezawodny od poprzednich, a poza tym będzie z nimi w 
pełni kompatybilny. Microsoft zachwala nowe "okna" jako 
najważniejsze osiągnięcie firmy w jej 25-letniej historii.
Nazwa "Windows 2000" może być myląca. Nowy system operacyjny nie 
jest prostym rozszerzeniem "Windows 95" i "Windows 98", lecz ma 
zastąpić używane w biznesie i przemyśle "Windows NT". Nie będzie 
to więc - jak podkreślają eksperci - produkt przeznaczony dla 
osób, które używają komputera do prostych programów edytorskich 
i gier komputerowych. 
Eksperci ostrzegają jednak, że ten produkt Microsoftu może mieć 
problemy z szybkim znalezieniem klientów. Wiele firm czuje 
bowiem jeszcze finansowe skutki przystosowywania swoich 
komputerów do "problemu roku 2000". Poza tym niedawno branżowe 
czasopismo Smart Reseller opublikowało wewnętrzny okólnik 
Microsoftu, z którego wynika, że system "Windows 2000" może 
zawierać 63 tys. potencjalnych błędów. 
#000422
Nadawcy telewizyjni zrzeszeni w Porozumieniu "Przyjazne Media" 
zaczną w marcu znakować swoje programy. Ma to pomóc rodzicom w 
rozeznaniu, które programy ich dzieci mogą oglądać. Znakowaniu 
będą podlegać filmy fabularne i dokumentalne, seriale, programy 
publicystyczne oraz wybrane seriale animowane.
Programy zostały podzielone na trzy kategorie: "dla wszystkich" 
(znacznik w formie białego kółka z grubą, zieloną obwódką), "za 
zgodą rodziców" (pomarańczowe kółko z białym trójkątem w środku) 
i "tylko dla dorosłych" (czerwone kółko z białym kwadratem w 
środku)
Kwalifikowaniem programów do poszczególnych kategorii zajmą się 
doświadczeni redaktorzy w każdej ze stacji - sygnatariuszy 
oświadczenia (TVP SA, Polsat, Nasza TV, TVN, PTK, Wizja TV i 
Canal+).
#000423
Banany rosną w Wielkiej Brytanii, bawełnę dają owce, a Holandia 
jest znana z oliwek - takich i podobnych odpowiedzi udzielały 
dzieci w wieku 9-10 lat z państw Unii Europejskiej.
Ankieta, przeprowadzona wśród maluchów na zlecenie lobby 
rolniczego pn. Europejska Rada Młodych Rolników, wykazała, że 
większość z nich nie ma pojęcia, czym właściwie zajmuje się 
rolnictwo na naszym kontynencie.
Trzy czwarte ankietowanych nie wiedziało, skąd pochodzi bawełna, 
a jedna czwarta wyrażała przekonanie, że zawdzięczamy ją 
owieczkom. Brytyjskie i holenderskie maluchy są przekonane, że 
pomarańcze i oliwki rosną w ich krajach.
#000424
W sobotę polskie bliźniaczki syjamskie Weronika i Wiktoria 
przylecą do Polski rejsem Newark-Kraków - poinformował PAP 
oddział LOT-u na nowojorskim lotnisku.
Bliźniaczki syjamskie Weronika i Wiktora urodziły się 26 
maja 1999 w szpitalu Akademii Medycznej w Lublinie. Od 16 
sierpnia przebywają w Filadelfii. W listopadzie przeszły udaną 
operację rozdzielenia. Pierwszy termin wypisania dziewczynek  
wyznaczono na 11 lutego. Został jednak przesunięty o tydzień z 
uwagi na gorączkę Weroniki. 
#000425
Z apelem o pomoc finansową dla tysięcy uchodźców czeczeńskich, 
znajdujących się w obozach na terenie Inguszetii, zwrócił się do 
społeczeństwa Polski Czerwony Krzyż. Rzeczniczka prasowa PCK 
Aneta Stawicka powiedziała PAP, że sytuacja czeczeńskich 
uchodźców w Inguszetii jest wprost dramatyczna. 
Poinformowała jednocześnie, że ponad 5 tys. uchodźców z 
Czeczenii znajduje się na terenie Gruzji, a 80 proc. z nich to 
kobiety i dzieci. Wg Stawickiej, większość z nich została 
przyjęta przez rodziny gruzińskie w miejscowości Akhmeta. 
"Sytuacja w Akhmeta jest tragiczna, gdyż liczba uchodźców 
przewyższa liczbę mieszkańców" - podkreśliła. 
Zdaniem rzeczniczki PCK, pomoc dla poszkodowanej ludności 
Czeczenii jest obecnie utrudniona ze względu na porę roku - i 
nie wszędzie można tam dotrzeć. "Dlatego też PCK zwraca się z 
apelem o wsparcie finansowe, pragnąc z tą pomocą wkroczyć na 
wiosnę" - powiedziała Stawicka. Wpłat można dokonywać na konto: 
BIG Bank Gdański S.A. I Oddział  Warszawa, nr 11601029-30206050, 
z dopiskiem "Czeczenia". 
#000426
Laureatem trzeciej edycji Nagrody im. Dariusza Fikusa został 
dziennikarz "Gazety Wyborczej" Włodzimierz Kalicki. Nagroda 
została wręczona na uroczystości w Galerii Porczyńskich. 
Wśród nominowanych do tej nagrody byli w tym roku m.in. Jerzy 
Baczyński, redaktor naczelny "Polityki", Krystyna Bochenek z 
Radia Katowice, Edmund Szot, publicysta "Rzeczpospolitej", 
Katarzyna Janowska i Piotr Mucharski z telewizyjnego programu 
"Rozmowy na koniec wieku".
Nagrody przyznano po raz trzeci. Poprzednimi laureatami były 
Maria Wiernikowska i Renata Gorczyńska.
#000427
Ood Mazur aż po centralną Małopolskę przewaga zachmurzenia dużego 
i miejscami słabe opady śniegu. Na pozostałym obszarze pogodnie 
i na ogół bez opadów. Temp. maks. od 0 do 3 st. Wiatr słaby 
i umiarkowany, z kierunków zachodnich.
W Warszawie zachmurzenie umiarkowane i duże. Słaby opad śniegu. 
Temp. maks. około 2 st.
#000428
Miło nam napisać, że jesteśmy z Państwem już rok.
#000429
Dokładnie rok temu, 19 lutego 1999 wysłaliśmy pierwsze, 
regularne wydanie Dziennika Internetowego PAP.
#000430
Cieszymy się niezmiernie, że możemy go przygotowywać dla 
Państwa.
#000431
Krąg odbiorców Dziennika jest z każdym dniem większy, co 
pogłębia naszą satysfakcję i sprawia, że tym chętniej 
przygotowujemy różne innowacje.
#000432
Już teraz mamy przyjemność poinformować, że w najbliższych 
dniach uruchomimy system, w którym będą mogli Państwo otrzymywać 
Dziennik złożony z działów indywidualnie przez Państwa dobranych.
#000433
Dwa osobne protesty przeprowadzili w piątek w Warszawie 
pracownicy zakładów zbrojeniowych. Protestowali związkowcy z 
radomskiego "Łucznika" oraz z "Solidarności" zakładów 
lotniczych.
Ok. 300 związkowców z "Łucznika" protestowało przed gmachem 
resortu gospodarki, Sejmem oraz Kancelarią Premiera. Domagali 
się zamówień na broń (m.in. na 5 tys. karabinków "Beryl"), 
dostarczenia przez wojsko do modernizacji starych karabinów AK-
47, zapewnienia osłon socjalnych dla zwalnianych pracowników 
oraz wypłat zaległych pensji. Manifestacja przebiegła spokojnie, 
bez incydentów.
Około 200 związkowców z "Solidarności" zakładów przemysłu 
lotniczego pikietowało Ministerstwo Pracy, domagając się 
zapewnienia świadczeń przedemerytalnych.
#000434
Przewagą zaledwie dwóch głosów Sejm odrzucił w piątek projekt 
nowelizacji ustawy o komercjalizacji i prywatyzacji 
przedsiębiorstw państwowych. Kluby AWS i UW głosowały przeciw 
projektowi, choć jego pierwotna wersja (zasadniczo zmieniona w 
komisji) została zgłoszona przez rząd.
Koalicja za szkodliwe uznała bowiem przyjęte w piątek poprawki 
zakładające m.in., że prywatyzacja banków PKO BP, BGŻ i BGK może 
być przeprowadzona tylko za zgodą Sejmu oraz zobowiązujące Skarb 
Państwa do zachowania co najmniej 51 proc. akcji w PZU SA.
Wg lidera AWS Mariana Krzaklewskiego parlamentarzystom Akcji nie 
spodobało się ponadto skreślenie (z inicjatywy Unii Wolności) 
punktu o przekazywaniu akcji prywatyzowanych przedsiębiorstw na 
powszechne uwłaszczenie.
Premier Jerzy Buzek zapowiedział, że w krótkim czasie zostanie 
przygotowana kolejna nowelizacja ustawy o komercjalizacji i 
prywatyzacji przedsiębiorstw państwowych, z zapisami 
uzgodnionymi w koalicji. Buzek, Krzaklewski i wicepremier Leszek 
Balcerowicz zgodnie przyznawali, że wg tych ustaleń na 
powszechne, pośrednie uwłaszczenie ma być przekazane 7 proc. 
akcji prywatyzowanych przedsiębiorstw, 2 proc. wpływów z 
prywatyzacji trafi na fundusz związany z rozwojem nauki, 2 proc. 
zasili fundusz restrukturyzacji przemysłu, a 5 proc. akcji 
prywatyzowanych przedsiębiorstw zostanie przeznaczone na 
reprywatyzację.
#000435
Z roty skreślono zobowiązanie nauczyciela, że będzie wychowywał 
uczniów "zgodnie z zasadami humanizmu, sprawiedliwości 
społecznej i wolności sumienia". Do treści dodano natomiast 
sformułowanie, że wychowanie młodego pokolenia ma odbywać się "w 
duchu tradycji narodowych". W myśl przyjętej przez posłów 
poprawki Senatu ślubowanie może być złożone z dodaniem słów "Tak 
mi dopomóż Bóg".
Posłowie nadali nowe brzmienie artykułowi, który określa 
obowiązki i zadania nauczycieli w procesie kształcenia i 
wychowania ucznia. Zapisano w nim m.in., że nauczyciel jest  
zobowiązany kształcić i wychowywać młodzież "w atmosferze  
wolności sumienia i szacunku dla każdego człowieka, dbać o 
kształtowanie u uczniów postaw moralnych i obywatelskich, 
zgodnie z ideą demokracji, pokoju i przyjaźni między ludźmi 
różnych ras i światopoglądów".
Sejm zgodził się też z propozycją senatorów, by z wnioskiem o 
dokonanie oceny nauczyciela mogła wystąpić m.in. rada rodziców.
#000436
Picie i upijanie się przez dzieci i młodzież jest jednym z 
największych problemów społecznych współczesnej Polski - uznał w 
Sejm. Uchwałę "Polska deklaracja w sprawie młodzieży i alkoholu" 
- poparło 381 posłów, 2 było przeciw, 4 wstrzymało się od głosu. 
W uchwale podkreślono, że w drugiej połowie lat 90. nastąpił 
znaczny wzrost spożycia alkoholu przez polską młodzież, która 
jest "poddawana przez biznes alkoholowy agresywnym, zaplanowanym 
i skutecznym oddziaływaniom promującym picie alkoholu".
#000437
Szef AWS dodał, że reforma klubu AWS jest potrzebna, by 
"funkcjonował on bardziej efektywnie".
"Zasadniczym rozstrzygnięciem będzie to, czy zdecydujemy się na 
prezydium, które w sobie kumuluje zarówno władzę polityczną, jak 
i dużo osób merytorycznie działających, czy też utworzymy osobno 
ciało polityczne i merytoryczne" - powiedział Krzaklewski 
dziennikarzom.
Wariant pierwszy autorstwa SKL zakłada, że w prezydium klubu 
mieliby zasiadać liderzy czterech głównych partii tworzących AWS 
oraz przewodniczący zespołów parlamentarnych.
Wariant drugi, za którym opowiadał się RS AWS i PPChD zakłada, 
że w prezydium zasiadą szefowie zespołów poselskich oraz 
przedstawiciele władz sejmowych komisji, rekomendowani przez AWS.
#000438
Koordynator służb specjalnych Janusz Pałubicki zasłabł w piątek 
w Sejmie, został pilnie przewieziony do szpitala MSWiA i po 
godz. 17 go opuścił - poinformował lekarz dyżurny. 
Pałubicki ma wszczepiony rozrusznik serca, a w Sejmie zasłabł po 
raz trzeci.
W piątek po południu miał przedstawić w Sejmie rządowy projekt 
ustawy o abolicji dla szpiegów. Z powodu "nagłej niedyspozycji 
ministra" marszałek Maciej Płażyński podjął decyzję o skreśleniu 
z piątkowego porządku obrad pierwszego czytania tego projektu.
#000439
Kilkanaście osób z NSZZ "Solidarność" Rolników Indywidualnych 
rozpoczęło w piątek po południu okupację biurowca Śląskiej 
Spółki Cukrowej SA w Łosiowie (opolskie). Celem protestu jest 
zademonstrowanie sprzeciwu wobec propozycji sprzedaży akcji 
polskich cukrowni kapitałowi zagranicznemu.
Akcja w Łosiowie to kolejny protest rolniczy w Opolskiem. Od 
tygodnia grupa 20 rolników okupuje biurowiec Państwowych 
Zakładów Zbożowych SA w Brzegu. Domagają się umożliwienia 
przyjęcia im pakietu kontrolnego prywatyzowanych brzeskich PZZ.
#000440
64 proc. Polaków uważa, że sprawy w kraju idą w złym kierunku. 
Przeciwnego zdania jest 27 proc. badanych - wynika z najnowszego 
sondażu Centrum Badania Opinii Społecznej. W porównaniu ze 
styczniem nastroje społeczne pogorszyły się. O tym, że sytuacja 
w kraju zmierza w złym kierunku jest przekonana większość grup 
społecznych. Wyjątek to kadra kierownicza i inteligencja, wśród 
których optymiści (50 proc.) przeważają nad pesymistami (39 
proc.). Pogorszyły się również oceny dotyczące sfery polityki i 
gospodarki: z 42 proc. do 47 proc. wzrosła liczba badanych źle 
oceniających sytuację polityczną.
#000441
Premier Jerzy Buzek przyjął rezygnację wojewody lubelskiego 
Krzysztofa Michalskiego (AWS). Powiedział, że wojewoda złożył 
dymisję w związku z "napiętą atmosferą polityczną" wokół jednego 
z przedsiębiorstw.
U podstaw dymisji wojewody legły podejrzenia wokół 
zainwestowania przez podległą wojewodzie państwową firmę 
pieniędzy w prywatnym przedsiębiorstwie, a także animozje na tym 
tle w lubelskim AWS. Premier wyraził nadzieję, że sprawa 
zostanie wyjaśniona za kilka tygodni, gdy zakończy się kontrola 
NIK. "Wtedy się dowiemy czy o ile zarzuty stawiane szeregu 
osobom są uzsasadnione."
#000442
Do 15 marca Sąd Lustracyjny odroczył proces podejrzanego o 
"kłamstwo lustracyjne" byłego wicepremiera i szefa MSWiA Janusza 
Tomaszewskiego (AWS). W piątek przesłuchiwano świadka, który wg 
obrońcy Tomaszewskiego, mec. Czesława Jaworskiego, będzie 
wezwany także na następny termin. Świadek ten pojawił sie na 
sali sądowej na wniosek Rzecznika Interesu Publicznego. 
Tomaszewski był rozgoryczony tak długim odroczeniem swojego 
procesu. Sędzia Grzegorz Karziewicz wyjaśnił dziennikarzom, że 
15 marca był "pierwszym wolnym terminem".
#000443
Prezydent Aleksander Kwaśniewski uczestniczył  w Zagrzebiu w 
zaprzysiężeniu nowego prezydenta Chorwacji Stipe Mesicia.
"Dzisiaj w Chorwacji dokonuje się ważne wydarzenie - otwarcie 
nowego etapu. Ja to streściłem w jednym zdaniu: witamy Chorwację 
na tej samej, europejskiej drodze" - powiedział Kwaśniewski 
po zaprzysiężeniu drugiego prezydenta w historii Chorwacji.
W uroczystości wzięli udział m.in. sekretarz stanu USA 
Madelaine Albright oraz prezydenci kilkunastu krajów.
Obecność zagranicznych osobistości na uroczystościach 
zaprzysiężenia zapowiada zwrot w stosunkach Chorwacji ze światem. 
#000444
Podczas wizyty w Chorwacji prezydent Aleksander Kwaśniewski 
spotkał się z prezydentem Austrii Thomasem Klestilem. Po 
spotkaniu powiedział dziennikarzom: "Z prezydentem Austrii 
rozmawialiśmy o tym, co się dzieje. (...) Opisał mi całe tło 
decyzji, którą podjął. Oni są bardzo sfrustrowani. Austriacy tak 
wiele lat odgrywali czołową rolę w międzynarodowych 
wydarzeniach, byli miejscem mnóstwa spotkań, siedzibą OBWE. 
Dystans, jaki świat do nich w tej chwili zachowuje, jest 
bolesny. Prezydent Klestil obiecał, że w najważniejszych 
sprawach nie pozwoli, żeby Austria zboczyła ze swej tradycyjnej 
drogi, że zapowiedział wręcz temu rządowi, że jeżeli jeszcze 
jedno głupstwo zostanie powiedziane, to jest gotów ten rząd 
zdymisjonować." 
#000445
Ok. czterech tysięcy uczniów wiedeńskich szkół uczestniczyło w 
marszu protestu przeciwko wejściu do austriackiego rządu 
prawicowo-populistycznej Partii Wolnościowej Joerga Haidera. 
Demonstracja uczniów była przygrywką do znacznie większego 
ogólnospołecznego pochodu, który ma przemaszerować przez stolicę 
Austrii w sobotę. Organizatorzy liczą, że na imprezie tej pojawi 
się nawet 200 tysięcy osób. 
#000446
Sekretarz stanu USA Madeleine Albright i niemiecki minister 
spraw zagranicznych Joschka Fischer wyrazili poparcie dla 
liderów serbskiej opozycji. Przywódcy serbskiej opozycji - Zoran 
Djindjić, przewodniczący Partii Demokratycznej (DS), która 
dominuje w Sojuszu na rzecz Zmian (SZP) i Vladan Batić - 
spotkali się z panią Albright i ministerem Fischerem w Zagrzebiu 
na uroczystości zaprzysiężenia nowego prezydenta Chorwacji Stipe 
Mesicia.
W styczniu serbska opozycja rozpoczęła kolejną kampanię na rzecz 
przedterminowych wyborów w Serbii, jeszcze przed końcem 
kwietnia. Wg oficjalnego harmonogramu wybory do władz lokalnych 
mają się odbyć w tym roku, parlamentarne w 2001, a prezydenckie 
w 2002.
#000447
Dowództwo sił rosyjskich w Czeczenii ogłosiło, że wojna w tej 
kaukaskiej republice dobiega końca. Wojskom federalnym opiera 
się - wg niego - jeszcze tylko 7 tys. bojowników. Wg zastępcy 
szefa sztabu wojsk rosyjskich generała Walerija Maniłowa wojska 
rosyjskie kontrolują główne pozycje w górach i wszystkie ruchy 
bojowników czeczeńskich, nie ma już czeczeńskiego dowództwa, a 
tereny kontrolowane przez Czeczenów zostały znacznie 
ograniczone. 
W ostatnich dwóch dniach granicę z Inguszetią przekroczyło ponad 
3.tys. uchodżców - poinformował w Genewie rzecznik Biura 
Wysokiego Komisarza ds. Uchodźców ONZ (UNHCR. Większość ze 180 
tys. Czeczenów, którzy od początku ofensywy uciekli do 
Inguszetii, boi się wrócić do domów z powodu doniesień o łamaniu 
praw człowieka przez rosyjskich żołnierzy w tzw. obozach 
filtracyjnych w Czeczenii. 
Human Rights Watch, organizacja obrońców praw człowieka, 
opublikowała nowe świadectwa dotyczące tortur i gwałtów 
dokonywanych przez rosyjskich żołnierzy w obozach filtracyjnych 
w Czeczenii. 
ITAR-TASS podał, powołując się na rosyjskie źródła wojskowe, że 
zginął Salman Radujew, jeden z czeczeńskich dowódców polowych. 
Jednak okoliczności śmierci nie podano. Informacji tej nie 
potwierdziło ani rosyjskie ministerstwo obrony ani Federalna 
Służba Bezpieczeństwa. 
Agencja Interfax poinformowała, że rosyjska prokuratura wszczęła 
śledztwo przeciwko prezydentowi Czeczenii Asłanowi Maschadowowi, 
którego oskarża o zorganizowanie zbrojnego przewrotu. 
#000448
Prowadzone w Szwajcarii śledztwo w sprawie prania pieniędzy 
przez byłego szefa kancelarii prezydenta Rosji ujawniło nowe 
dowody na przyjmowanie przez kremlowskich dostojników 
wielomilionowych łapówek od firm szwajcarskich. Naczelny 
prokurator Genewy Bernard Bartossa powiedział, że dochodzenie, 
które początkowo dotyczyło nielegalnych wpłat na konta Pawła 
Borodina i innych przedstawicieli Kremla przez firmę budowlaną 
Mabetex z Lugano, zostało rozszerzone o kolejną szwajcarską fimą 
- Merkata Trading. 
#000449
"Ponad 60 proc. głosów" - tak ocenił rozmiary zwycięstwa sił 
reformatorskich w piątkowych wyborach do parlamentu prezydent 
Iranu Mohhammad Chatami. 
Chatami, który w 1997 zapoczątkował ostrożne reformy liberalne w 
Iranie, powiedział w rozmowie z dziennikarzami, że  wysokiemu 
zwycięstwu reformistów sprzyjała "bezprecedensowa frekwencja 
wyborcza". Irańskie MSW oceniło ją na ponad 75 proc., co stanowi 
absolutny rekord udziału w wyborach parlamentarnych w tym kraju.
Parę minut po wyznaczonej godzinie zakończenia głosowania MSW 
zarządziło, by głosowanie trwało "do ostatniego wyborcy". Biura 
wyborcze mają być otwarte, dopóki są chętni do głosowania.  To 
przedłużenie wyborów może w sposób umiarkowany wpłynąć na ich 
ostateczny wynik.
#000450
Na piątkowej sesji warszawskiej Giełdy Papierów Wartościowych 
wzrósł kurs 131 akcji, 53 spadł, a 36 nie zmienił się. W tym na 
rynku NFI spadł kurs 7 funduszy, 4 wzrósł, a 4 nie zmienił 
się.
#000451
Miniony tydzień na GPW upłynął pod znakiem rosnących indeksów. W 
piątek WIG pokonał rekord z 9 lutego (21.742,2 pkt.) i osiągnął 
21.753,2 pkt.
#000452
Podczas sesji piątkowej niepokoić może gwałtowny skok obrotów, 
które w porównaniu z czwartkową podwoiły się - uważa Marek 
Pokrywka, makler DM BOŚ. Wartość obrotu akcjami Elektrimu 
wyniosła 91,8 mln zł, TP SA: 42,6 mln zł i Optimusa: 36,9 mln 
zł. "Gwałtowny skok obrotów może świadczyć o tym, że w piątek 
mieliśmy do czynienia z tzw. kulminacją popytu." "Istnieje 
niebezpieczeństwo, że najbliższe sesje mogą przynieść spadki." 
Zdaniem maklera WIG 20 po raz drugi doszedł do górnej linii 
długoterminowego wzrostowego kanału trendowego. "Jeśli 
najbliższe sesje przyniosłyby przełamanie tej linii, to droga do 
osiągnięcia przez ten indeks 3 tys. pkt. zostanie otwarta."
Wg maklera wszystko zależy od tego, kto stanowił stronę popytową 
podczas piątkowego fixingu. "Jeśli były nią tzw. silne ręce (są 
to inwestorzy, posiadający duże środki, które mogą nawet 
długoterminowo zamrozić w akcjach), to najbliższe sesje 
przyniosą dalszą zwyżkę. Natomiast, jeśli mieliśmy do czynienia 
z tzw. wyjściem z rynku dużych inwestorów, to niestety 
najbliższy tydzień może stać pod znakiem silnych spadków."
Z punktu widzenia analizy technicznej jest duże 
prawdopodobieństwo realizacji drugiego scenariusza.
#000453
Akcje BIG Banku Gdańskiego, których cena w piątkowych 
notowaniach ciągłych wzrosła do 19 zł, na poniedziałkowej sesji 
giełdy, 21 lutego, notowane będą bez ograniczeń wahań kursów.
#000454
63 proc. ankietowanych przez Pentor przedstawicieli średniej 
kadry zarządzającej w bankach uważa, że dla BIG BG SA 
korzystniejsze byłoby utrzymanie dotychczasowej struktury 
akcjonariatu.
#000455
Do prokuratury okręgowej w Warszawie wpłynęło zawiadomienie o 
popełnieniu przestępstwa przez PZU Życie SA. Wniosek złożyła 
Komisja Papierów Wartościowych i Giełd (KPWiG). Wniosek dotyczy 
przekroczenia przez PZU Życie 5 proc. głosów na WZA BIG BG 
SA. KPWiG twierdzi, że posiada materiały dotyczące tego, że PZU 
SA celowo nie powiadomiło komisji o nabyciu pakietu akcji BIG BG.
#000456
Po ogłoszeniu przez sąd upadłości Polisy SA interesy osób 
ubezpieczonych w tym towarzystwie i poszkodowanych przez 
klientów Polisy reprezentowć będzie kurator.
#000457
Exbud SA sprzedał już 4 spółki niezwiązane bezpośrednio z 
wykonawstwem budowlanym.: Exbud Wydawnictwo, Exbud Media, Unima 
i Poligrafię. Do końca 2000 roku zamierza sprzedać wszystkie 
takie spółki wchodzące w skład grupy.
#000458
Walne Zgromadzenie Akcjonariuszy odwołało w czwartek Jacka 
Buchacza i Piotra Bykowskiego ze składu rady nadzorczej Invest-
Banku SA.
#000459
Komisja Papierów Wartościowych i Giełd dopuściła w piątek do 
publicznego obrotu nowe emisje akcji dwóch spółek: Cieszyńskiej 
Agencji Spedytorskiej Caspol SA oraz Beef-San Zakłady Mięsne SA.
#000460
Wpływy z drugiego etapu prywatyzacji PZU SA w 2000 roku wyniosą 
3 mld zł - powiedział w Sejmie minister Skarbu Państwa Emil 
Wąsacz.
#000461
Sejm zobowiązał rząd do przedstawienia do końca maja bilansu 
kosztów i zysków poniesionych w dotychczasowym procesie 
przedakcesyjnym z UE, a także wydatków i korzyści w planowanym 
procesie integracji europejskiej.
#000462
Dwa procent wpływów ze sprzedaży majątku Skarbu Państwa, które 
pozostają w dyspozycji ministra skarbu, będzie przeznaczone na 
pokrycie kosztów prywatyzacji - zdecydował w piątek Sejm.
#000463
Ceny produkcji sprzedanej przemysłu wzrosły w styczniu o 0,5 
proc. w stosunku do grudnia 1999 roku, natomiast w porównaniu ze 
styczniem 1999 roku ich wzrost wyniósł 8,2 proc.
#000464
Produkcja przemysłowa w styczniu spadła o 19 proc. w porównaniu 
z grudniem 1999 roku, a w porównaniu ze styczniem sprzed roku 
wzrosła o 7,9 proc.
#000465
Niskie styczniowe wyniki produkcji przemysłu zaskoczyły 
analityków i według nich mogą źle wpłynąć na wzrost PKB w I kw. 
Niska produkcja może oznaczać pogorszenie deficytu obrotów 
bieżących, a to może powstrzymać ewentualną podwyżkę stóp 
procentowych.
#000466
Rządowe Centrum Studiów Strategicznych ocenia, że utrata przez 
33 miasta statusu miasta wojewódzkiego nie wpłynęła na ich 
atrakcyjność inwestycyjną.
#000467
Amerykański deficyt handlowy, jeden z nielicznych słabych 
punktów gospodarki USA, osiągnął w zeszłym roku rekordowo wysoki 
poziom 271,3 miliardów dolarów.
#000468
U ok. 4 tys. Polek wykrywa się co roku złośliwy nowotwór szyjki 
macicy. 60 proc. z nich umiera z powodu zbyt późnego wykrycia 
choroby. Dzięki odpowiedniej profilaktyce można by uratować 3 
tys. kobiet. Informacje te przedstawił dziennikarzom w Centrum 
Onkologii prof. Jan Zieliński z Polskiego Towarzystwa 
Ginekologii Onkologicznej. 
"Rozróżnia się 4 stadia rozwoju nowotworu szyjki macicy. Jeśli 
zostanie on wykryty w stadium przedinwazyjnym - mamy 100 proc. 
wyleczalność. Wykryty w następnych stadiach, daje szansę 
przeżycia jedynie 40 proc. kobiet" - tłumaczył prof. Zieliński. 
Podał, że w Polsce zaledwie u 30 proc. kobiet chorobę wykrywa 
się w pierwszym stadium, a u 60 proc. - w drugim i trzecim. "Co 
roku umiera miasteczko kobiet."
Badania epidemiologiczne wykazały, że przenoszony drogą płciową 
wirus brodwczaka (Humane Papillome Virus) sprzyja powstawaniu 
tego nowotworu w 90 proc. Wykazano też, że im wcześniejsza 
inicjacja seksualna i im większa liczba partnerów seksualnych, 
tym większe ryzyko zachorowania na raka szyjki macicy.
Obliczono, że tylko jedno badanie cytologiczne w życiu kobiety 
obniża ryzyko zgonu na raka szyjki macicy o 40 proc. Jeśli każda 
kobieta w wieku 35-64 lat wykona badanie cytologiczne raz na 3 
do 5 lat, to w skali populacji umieralność na raka szyjki macicy 
zmniejszy się o 90 proc. 
#000469
Bliźniaczki syjamskie z Poznania - Małgosia i Dorota - przeszły 
już pierwsze badania w Polsko-Amerykańskim Instytucie Pediatrii 
UJ w Krakowie-Prokocimiu." Z przeprowadzonych badań wynika, że 
siostry mają wspólną watrobę i przeponę oraz prawdopodobnie 
wspólne drogi żółciowe i serce" - powiedział PAP opiekujący się 
bliźniaczkami dr Adam Bysiek z Instytutu. Siostry urodziły się 11 
lutego w poznańskiej klinice św. Rodziny. Dziewczynki zrośnięte 
są brzuszkami i klatkami piersiowymi.
#000470
Około dwustu tysięcy dolarów trzeba będzie zapłacić za 
sklonowanie ukochanego kota lub psa, co firma Genetic Savings 
and Clone z College Station w stanie Teksas oferuje wykonać w 
ciągu dwóch lub trzech lat. Poinformował o tym dyrektor 
generalny firmy Chuck Long, zapewniając, że chociaż klonowanie 
pierwszych zwierząt domowych będzie bardzo kosztowne, to 
prawdopodobnie po kilku latach cena za tę usługę spadnie do 50 
tys., a następnie do 20 tys. dolarów.
#000471
Pianino, na którym John Lennon skomponował słynny przebój 
"Imagine", zostanie sprzedane na aukcji w Internecie. Odbędzie 
się ona w lipcu na stronie www, którą zakładają Mick Fleetwood, 
muzyk z zespołu Fleetwood Mac i licytator Ted Owen. Instrument - 
Steinway z 1970 roku - został w czwartek udostępniony szerokiej 
publiczności w muzeum zespołu The Beatles w Liverpoolu. Od 
prawie 10 lat jest własnością jednego z fanów Lennona. 
Specjaliści spodziewają się, że osiągnie cenę co najmniej 1 mln 
funtów.
#000472
Nie trzeba było hakerów, żeby spowodować w piątek zamknięcie 
internetowej witryny, w której klientom zaoferowano możliwość 
składania zamówień na najnowszą wersję konsoli do gier 
komputerowych Sony PlayStation 2. Kiedy witrynę wprowadzono do 
Internetu klienci zaczęli się zgłaszać w tempie pół miliona 
wejść na stronę na minutę. Z czymś takim nie liczono się w 
firmie Sony w najśmielszych marzeniach. Premiera PlayStation 2 w 
Japonii odbędzie się 4 marca. Dopiero pod koniec roku nowa 
konsola wejdzie na rynek USA. Do sklepów japońskich Sony chce na 
początek dostarczyć milion tych urządzeń. Na całym świecie jest 
około 70 milionów użytkowników PlayStation.
#000473
Czy córce można nadać imię Pepsi-Carola? Jednen z niemieckich 
urzędów stanu cywilnego uznał, że można. Urzędnicy nie zgodzili 
sie natomiast, żeby chłopca nazwać Gramophon.
Towarzystwo Języka Niemieckiego zebrało nietypowe, ale 
zaakceptowane imiona, a także propozycje, na które urzędy stanu 
cywilnego nie wyraziły zgody.
Można więc w Niemczech nadawać dzieciom takie imiona jak 
Leonardo da Vinci, Winnetou, Napoleon, czy Waterloo, 
natomiast uznania w oczach urzędników nie zdobyły m.in. Agfa, 
Atomfried (dosł. atomowy pokój), Lenin, McDonald, czy Sputnik.
W zeszłym roku niemieccy rodzice najchętniej nadawali córkom 
imię Marie, a synom Lucas.
#000474
Pewien bezrobotny Hindus podłożył nogę dotkniętą gangreną pod 
pociąg, gdyż nie miał równowartości 350 USD na amputację - podał 
piątkowy dziennik "Indian Express". 45-letni mężczyzna, ojciec 
trojga dzieci, stracił dużo krwi i trafił w stanie ciężkim do 
szpitala. Wydarzyło się to w środę w Bombaju.
#000475
Artur Partyka wygrał 7. Halowy Mityng skoku wzwyż Opoczno-2000 
w Spale, uzyskując wynik 2,37. Jest to najlepszy tegoroczny 
rezultat na świecie i rekord mityngu. Drugie miejsce zajął 
Rosjanin Wiaczesław Woronin - 2,30, trzecie ex aequo 
Amerykanin Charles Austin oraz Oskari Froesen (Finlandia) - 
2,24. Wśród kobiet najlepsza była Szwedka Kajsa Berkvist - 1,94, 
ktora pokonała Bułgarkę Wenelinę Wenewą - 1,94 oraz Czeszkę 
Zuzanę Hlavonova - 1,91.
#000476
Z powodu choroby, Radosław Gilewicz nie wystąpi w towarzyskim 
meczu piłkarskim reprezentacji Polski i Francji, który 23 lutego 
zostanie rozegrany na stadionie Stade de France w Paryżu. W 
miejsce Gilewicza powołany został Paweł Kryszałowicz z Amiki 
Wronki.
#000477
Jagna Marczułajtis (Beskidzkie Stowarzyszenie Snowboardu) 
wygrała slalom gigant równoległy snowboardowego Pucharu Europy 
FIS, który się odbył w Berchtesgaden. Zawody przeprowadzono przy 
świetle elektrycznym.
#000478
W piątek obradował w Warszawie zarząd Polskiego Związku Piłki 
Nożnej. Dominowały tematy związane z przygotowaniami do 
sobotniego zgromadzenia statutowego związku. Zarząd PZPN podjął 
istotne uchwały związane z funkcjonowaniem Piłkarskiej 
Autonomicznej Ligi Polskiej. M.in. obniżono o 50 proc. opłaty 
klubów na rzecz PZPN z tytułu transferów zawodników za granicę.
#000479
Zmiany w statucie mają być głównym tematem sobotniego zjazdu 
delegatów Polskiego Związku Piłki Nożnej Prezes PZPN Michał 
Listkiewicz zapowiada, że na pewno nie będzie to zjazd wyborczy.
#000480
Francuz Cedric Pioline i Brytyjczyk Tim Henman, jako pierwsi 
awansowali w piątek do półfinału turnieju tenisistów w 
Rotterdamie (pula nagród 850 tys. dolarów).
#000481
Amerykanka Serena Williams i Francuzka Amelie Mauresmo, jako 
pierwsze awansowały w piątek do półfinału halowego turnieju 
tenisistek w Hanowerze (pula nagród 535 tys. dolarów).
#000482
W Bratysławie w piątek odbyło się losowanie turnieju 
finałowego młodzieżowych (U-21) mistrzostw Europy w piłce 
nożnej, z których cztery najlepsze drużyny zakwalifikują się do 
turnieju olimpijskiego w Sydney. W grupie A znalazły się 
następujące zespoły: Hiszpania, Czechy, Chorwacja i Holandia, a 
w grupie B: Włochy, Słowacja, Turcja oraz zwycięzca meczu 
barażowego Jugosławia - Anglia, który ma być rozegrany 29 marca 
w Barcelonie.
#000483
Dwie porażki zanotowała drużyna Pocztowca Poznań w rozpoczętym 
w piątek w Bad Diuerkheim w Niemczech finałowym turnieju 
europejskiej superligi w halowej odmianie hokeja na trawie 
mężczyzn.
#000484
Francuz Thierry Guardiola i Słowak Jan Kroslak zostali 
pierwszymi półfinalistami challengera ATP Polska Miedź S.A. 
Polish Indoors o puli nagród 75 tys. dolarów rozgrywanego w Hali 
Ludowej we Wrocławiu.
#000485
Obrońca tytułu w wadze papierowej Marcin Jaworek (Gwardia 
Warszawa) został wyeliminowany w półfinale 71. indywidualnych 
mistrzostw Polski w boksie, które odbywają się w Płońsku. 
Gwardzista przegrał 2:3 z Łukaszem Migaczem (Energetyk 
Jaworzno).
#000486
Marzena Okońska z dorobkiem 27 punktów zajmuje piątą lokatę po 
sześciu wyścigach windsurfingowych mistrzostw świata w klasie 
Mistral, odbywających się w Mar del Plata.
#000487
Przyszłoroczna edycja Tour de France rozpocznie się na północy 
Francji, w Dunkierce. Organizacja prologu w tym mieście i dwóch 
pierwszych etapów kosztować będzie 10-11 mln franków (1,5-1,6 
mln euro).
#000488
Sensacyjne zwycięstwo odnieśli koszykarze Chicago Bulls 
zajmujący ostatnie miejsce w Midwest Division. "Byki" pokonały  
na własnym parkiecie liderów Atlantic Division Miami Heat 83:76 
i było to dopiero 11 zwycięstwo Bulls w sezonie.
#000489
W czwartkowych meczach NHL drużyny, w których występują polscy 
hokeiści, zremisowały mecze. New Jersey Devils uzyskał remis z 
Colorado Avalanche 5:5, a New York Islanders - z Philadelphia 
Flyers 2:2.
#000490
Dwoma remisami zakończyły się ostatnie mecze w grupie C i D 
piłkarskiego turnieju o Złoty Puchar, który odbywa się w Miami i 
Los Angeles. W grupie C Meksyk zremisował z Gwatemalą 1:1 
(1:1), a w grupie D mecz Kostaryki z Koreą Płd. zakończył się 
wynikiem 2:2 (0:1). Z grupy C do ćwierćfinałów awansowały 
Meksyk oraz Trynidad i Tobago, natomiast z grupy D - Kanada i 
Kostaryka.
#000491
W sobotę w zatoce Hauraki koło Auckland (Nowa Zelandia) 
odbędzie się pierwszy wyścig o Puchar Ameryki. Tego najstarszego 
trofeum żeglarskiego bronić będzie Team New Zealand w walce z 
włoską Pradą, która zwyciężyła w eliminacjach challengerów.
#000492
Do niezwykle groźnego wypadku doszło podczas wyścigu ciężarówek 
na torze w Daytona Beach. Rany odniosło dziewięciu kibiców i 
dwóch kierowców. Geoffrey Bodine nie opanował pojazdu i uderzył z 
prędkością przekraczającą 300 km/godz. w ścianę ograniczającą 
tor w pobliżu linii mety. W kraksie wzięło udział 13 
ciężarówek. Na kibiców spadły odłamki rozbitych samochodów, z 
których niektóre zaczęły płonąć.
#000493
Hokeiści, po ponad dwutygodniowej przerwie, wznowili rozgrywki 
ekstraklasy. W niedzielę - ostatnia seria meczów w grupie, a 25 
lutego rozpoczyna się rywalizacja w play off.
#000494
Na zachodzie i południu kraju pochmurno z przejaśnieniami i 
opadami śniegu oraz śniegu z deszczem. Na pozostałym obszarze na 
ogół pogodnie. Temp. maks. od -2 st. na południowym wschodzie do 
4 st. na zachodzie. 
W niedzielę w dzień w Wielkopolsce i na Śląsku pochmurno z 
przejaśnieniami i opadami śniegu. Na pozostałym obszarze 
pogodnie, ale okresami wzrost zachmurzenia i miejscami śnieg. 
Temp. maks. od -3 st. na południowym wschodzie do 3 st. na 
Wybrzeżu. Wiatr słaby i umiarkowany, północno-wschodni i 
północny.
#000495
Obradujący w sobotę klub parlamentarny AWS zdecydował, w jakim 
kierunku będą dokonane zmiany w regulaminie klubu oraz przyjął 
stanowisko polityczne w sprawie rządów koalicji AWS-UW.
Szef AWS Marian Krzaklewski poinformował, że przyjęto tylko 
"kierunkową" decyzję w sprawie wyboru tej wersji regulaminu 
klubu, nad którym będą się toczyć dalsze prace. Nowy regulamin w 
ostatecznej wersji zostanie przyjęty "w ciągu dwóch trzech 
tygodni". Lider AWS jako "ambicjonalne" określił zachowanie 
posłów SKL, którzy opuścili obrady po tym, jak nie została 
poddana pod głosowanie ich propozycja zmian w regulaminie 
(szczegóły niżej).
Zaznaczył, że przegłosowano ten wniosek, który był głosowany w 
pierwszej kolejności, więc poddawanie pod głosowanie propozycji 
SKL było "już nieaktualne".
#000496
Grupa posłów Stronnictwa Konserwatywno-Ludowego opuściła sobotnie 
posiedzenie Klubu Parlamentarnego AWS, gdy kilkanaście minut 
wcześniej większość klubu Akcji przegłosowała propozycję 
przewidującą utworzenie ponad 20-osobowego prezydium 
klubu. "Musimy się zastanowić nad tym, jak dalej klub ma być 
reformowany, bo ta przegłosowana reforma nic nie zmieni" - 
powiedział sekretarz generalny SKL Krzysztof Oksiuta. 
Wg niego 25-osobowe prezydium, to nie jest dobry pomysł. 
"Nie wydaje mi się, żeby 25 osób mogło dobrze rządzić klubem."
#000497
Konsultowanie rządowych projektów z władzami prezydium klubu AWS 
i obecność stałego przedstawiciela rządu w prezydium - to m.in. 
propozycje, jakie w sobotę przedstawił klubowi Akcji premier 
Jerzy Buzek. PAP uzyskała dziesięciopunktowy plan współpracy 
między rządem a klubem AWS, jaki zaprezentował szef rządu. 
Premier zaproponował m.in., by program prac rządu był 
konsultowany z władzami AWS i prezydium klubu, a jednocześnie 
by rząd opiniował projekty poselskie i senackie.
Zdaniem Stefana Niesiołowskiego propozycja ta ma zapobiec m.in. 
takim sytuacjom, jaka powstała przy okazji projektu ustawy o 
abolicji dla szpiegów, o którym niektórzy posłowie dowiedzieli 
się z mediów. "Rząd ma świadomość, że klub czasami jest stawiany 
w sytuacji trudnej, z uwagi na brak informacji" - powiedział 
Niesiołowski. "To powinno się zmienić."
#000498
W sobotę późnym wieczorem zostało podpisane w Sejmie 
porozumienie mazowieckiej AWS. Porozumienie podpisali: premier 
Jerzy Buzek, szef AWS Marian Krzaklewski oraz liderzy ugrupowań 
warszawskiej Akcji.
NSZZ "Solidarność", SKL, ZChN, PPChD, PC i Ruch Stu zobowiązały 
się do popierania porozumienia zawartego 7 lutego między częścią 
AWS i UW, które przewiduje, że Paweł Piskorski (UW) pozostanie 
prezydentem Warszawy, a reprezentant AWS - burmistrzem Gminy 
Centrum. Umowę tę podpisali przedstawiciele: RS AWS, PC, Ruchu 
Stu, ZChN i PPChD. Porozumienia z Unią Wolności nie podpisały 
NSZZ "Solidarność" oraz SKL. 
Piskorski miał pełnić funkcję prezydenta tymczasowo, do wejścia 
w życie nowelizacji ustawy warszawskiej, która rozdziela funkcje 
prezydenta miasta i burmistrza gminy Centrum (obecnie 
Piskorski pełni obie te funkcje). Rada miasta, zgodnie z ustawą 
o samorządzie terytorialnym, ma sześć miesięcy (do 7 maja) na 
wybranie nowego zarządu.
Wcześniejsze uzgodnienia koalicyjne przewidywały, że prezydentem 
miasta zostanie osoba z AWS, a burmistrzem gminy Centrum -
reprezentant Unii.
#000499
Koalicja AWS-UW na szczeblu regionalnym przestała funkcjonować - 
uważają śląscy liderzy UW. W niedzielę wydali oświadczenie w tej 
sprawie. Czy koalicja przetrwa, rozstrzygnie poniedziałkowa 
sesja sejmiku samorządowego. "Nie zgadzamy się na funkcjonowanie 
rzeczywistego ośrodka władzy poza samorządem i uzależnienie od 
+Supermarszałka+, którym chce być Zarząd Regionu NSZZ 
+Solidarność+" - czytamy w dokumencie. UW zarzuca AWS, że 
polityka, jaką prowadzi, służy zaspokajaniu indywidualnych 
ambicji działaczy tego ugrupowania, a nie rozwiązywaniu 
problemów Śląska.
"Dziewięćdziesiąt procent tego oświadczenia to kłamstwa. Ten 
tekst jest kompromitujący i żenujący intelektualnie. UW chce 
stworzyć obraz usprawiedliwiający jej zachowanie" - powiedział 
szef regionalnej AWS Wacław Marszewski.
Nieoficjalnie wiadomo, że w rozmowach na temat rozwiązania 
kryzysu brali udział liderzy AWS: premier Jerzy Buzek i Marian 
Krzaklewski.
#000500
Opolszczyzna jest przykładem dobrego współistnienia różnych 
narodowości i płynących z tego dla wszystkich korzyści - 
powiedział przewodniczący Towarzystwa Społeczno-Kulturalnego 
Niemców (TSKN) na Śląsku Opolskim Henryk Kroll.
W sobotę odbył się zjazd sprawozdawczy TSKN, poświęconym głównie 
10. rocznicy istnienia Towarzystwa. Uczestniczyło ponad 200 
delegatów , a także przedstawiciele wicekonsulatu Niemiec w 
Opolu, Związku Stowarzyszeń Społeczno-Kulturalnych Niemców w 
Polsce oraz władz wojewódzkich.
Uczestnicy obrad wystosowali rezolucję wzywajacą władze RFN do 
rozmów na temat przyszłości Niemców w Polsce - poinformował w 
niedzielę poseł Helmut Paździor. "W dokumencie określającym 
politykę zewnętrzną Niemiec na rok 2000 znalazły się zapisy, 
które mogą być odebrane na Śląsku jako zachęta do emigracji na 
stałe do Niemiec. My chcemy zatrzymać tu jak największą liczbę 
osób pochodzenia niemieckiego."
#000501
Austria "podzieliła się ostatecznie na dwa wielkie, 
przeciwstawne obozy" - napisał w niedzielę wiedeński "Kurier" 
komentując pokaźną, sobotnią demonstrację przeciwko rządowi 
konserwatystów i ultraprawicy.
Policja austriacka oceniła liczbę demonstrantów na 150 do 250  
tysięcy, a sami organizatorzy na ćwierć miliona do 300 tysięcy. 
Z czterech punktów Wiednia w sobotę po południu demonstranci 
udali się na Heldenplatz, Plac Bohaterów, gdzie w 1938 roku, po 
Anschlussie Austrii, wiedeńczycy zgotowali owacyjne powitanie 
Adolfowi Hitlerowi.
Mówcy, wśród których było wielu przedstawicieli europejskiego 
świata artystycznego  i intelektualnego, zarzucali kanclerzowi 
Wolfgangowi Schuesselowi "zdradę demokracji". Podkreślali, że 
kierując się osobistymi ambicjami politycznymi porzucił 
długoletni sojusz z socjaldemokratami i utworzył gabinet ze 
skrajną prawicą Haidera.
Już po zakończeniu demonstracji Haider został wypłoszony z 
restauracji w wiedeńskiej dzielnicy Josefsstadt, gdy wraz z 
rodziną siedział przy kolacji. Zauważyli go studenci z 
sąsiedniego baru, którzy wraz z ludźmi powracajacymi z wiecu 
otoczyli restaurację, nie wchodząc do środka, z okrzykami 
"Cudzoziemcy zostają, wypędźmy Haidera!"
Demonstracje przeciw składowi koalicji rządowej w Austrii odbyły 
się też w niektórych innych krajach europejskich. W Paryżu 
demonstrowało 5 tys. osób. Od 15 do 20 tys. w Brukseli. Ok. 8 
tys. w Barcelonie... 
#000502
Jakkolwiek w Teheranie nadal nie opublikowano pełnych wyników 
piątkowych wyborów powszechnych częściowe dane potwierdzają 
opinię, iż irański elektorat w większości opowiedział się za 
polityką liberalnych reform. Po raz pierwszy od 21 lat - tj. od 
wybuchu rewolucji islamskiej w 1979 - w Iranie powstała 
szansa przełamania monopolu władzy konserwatywnych mułłów - 
ocenia większość analityków. Ostatnie dane wskazują, że na 190 
rozstrzygniętych już miejsc w 290-osobowym parlamencie - 
Madżlisie - zwolennicy programu liberalnych reform politycznych 
i gospodarczych, których inicjatorem jest prezydent Mohammad 
Chatami, uzyskali 137 mandatów, konserwatyści - 44 a niezależni -
9 miejsc.
Bezpośrednio po wyborach w kilku punktach kraju doszło do 
poważnych zamieszek. W sobotę i w niedzielę takie masowe 
protesty z powodu wyników wyborów miały miejsce w dwóch miastach 
prowincji Chuzestan. W starciach z siłami bezpieczeństwa zginęło 
co najmniej osiem osób.
#000503
W niedzielę rano w Kosovskiej Mitrovicy rozpoczęła się wielka 
operacja sił wielonarodowych w Kosowie (KFOR) poszukiwania broni 
i przestępców. Zaangażowano w nią setki żołnierzy KFOR. Operacja 
ma na celu zlikwidowanie zapasów broni posiadanej przez 
Albańczyków i Serbów. Północna część Kosovskiej Mitrovicy 
zamieszkana jest w zdecydowanej większości przez Serbów, 
południowa - przez Albańczyków.
Dla celów operacji Kosovską Mitrovicę podzielono na trzy strefy: 
Francuzi i Amerykanie prowadzili akcję w północnej części 
miasta, Niemcy i Włosi w południowo-wschodniej, a Brytyjczycy i 
Kanadyjczycy w południowo-zachodniej. Na skutek agresji ponad 
300-osobowego tłumu Serbów, którzy obrzucili kamieniami 
amerykańskie pojazdy opancerzone, znajdujące się w północnej 
części miasta, Amerykanie wycofali się do południowej strefy 
miasta. "To nie był dobry pomysł przysyłać tu Amerykanów", 
powiedział jeden z żandarmów francuskich, stacjonujący w 
serbskiej części Mitrovicy.
Podobnie nieprzychylnie zostały przyjęte przez Serbów niemieckie 
oddziały KFOR.
Serbowie są przekonani, że we wszystkich konfliktach etnicznych 
na Bałkanach Amerykanie i Niemcy są po stronie ich wrogów - 
Chrowatów, Muzułmanów bośniackich i kosowskich Albańczyków.
#000504
W trakcie pierwszej wizyty w Albanii w charakterze sekretarza 
stanu USA pani Madeleine Albright oświadczyła, że tolerancja jest 
drogą do integracji z demokratyczną Europą i wszelkie 
ambicjonalne dążenia do zbudowania Wielkiej Albanii zrodzą 
jedynie konflikty. "Albania nie powinna pozwolić na 
wykorzystywanie jej przez siły dążące do konfliktu. Próby 
rozszerzenia granic są zaproszeniem do przemocy, a nie do pokoju 
i stabilizacji. Społeczność międzynarodowa nie zaakceptuje 
Wielkiej Albanii tak jak i Wielkiej Serbii."
Były prezydent Albanii Sali Berisha mówił we wrześniu, że 
Albańczycy na Bałkanach mogą starać się stworzyć federację, 
jeśli rządy w ich krajach będą traktowały ich jako obywateli 
drugiej kategorii.
#000505
Rosyjskie wojska bombardowały w sobotę i niedzielę górskie 
obszary Czeczenii, starając się zablokować walczącym Czeczenom 
dostęp do równinnej części republiki. Rzecznik czeczeńskich 
bojowników przyznał, że opuścili oni jedną ze strategicznie 
położonych wiosek na południu. Przygotowujemy się do zakończenia 
wojskowej fazy operacji w Czeczenii"  zapewniał w niedzielę 
minister obrony Rosji Igor Siergiejew. ołudniowe, górskie 
obszary Czeczenii stały się głównym obszarem walk po tym jak 
czeczeńscy rebelianci na początku miesiąca opuścili Grozny.
#000506
Kierownictwo partii Sinn Fein - politycznego skrzydła 
Irlandzkiej Armii Republikańskiej - ostro skrytykowało rząd 
brytyjski za zawieszenie instytucji samorządowych w prowincji i 
wezwało do ich niezwłocznego przywrócenia. Autonomiczny rząd 
Irlandii Płn. i ponadgraniczne instytucje wspólne dla Irlandii 
Płn. i Republiki Irlandii, zostały zawieszone przez ministra ds. 
Irlandii Płn. Petera Mandelsona 11 lutego w związku z brakiem 
postępu w rozbrojeniu arsenałów IRA. Sinn Fein oskarża Mandelsona 
o to, że uległ naciskom Unionistów Ulsteru - największej partii 
protestanckiej w prowincji, która groziła wycofaniem swoich 
ministrów z rządu złożonego z przedstawicieli obu społeczności w 
sytuacji, gdy IRA się nie rozbroi. Sinn Fein twierdzi, że 
zawieszenie autonomicznego rządu Irlandii Płn. nie ma podstawy 
prawnej w porozumieniu z kwietnia 1998 roku, które utorowało 
drogę procesowi pokojowemu w prowincji.
#000507
Zdecydowanym triumfem faworyta partyjnego establishmentu, 
gubernatora Teksasu George'a W.Busha zakończyły się sobotnie 
republikańskie prawybory w Karolinie Południowej. Bush - syn 
byłego prezydenta - zyskał poparcie 54 procent wyborców tego 
stanu, podczas gdy jego główny rywal, senator John McCain - 41 
procent. 5 procent głosów otrzymał czarnoskóry konserwatywny 
działacz Alan Keyes. W prawyborach uczestniczyła rekordowa 
liczba około 600.000 wyborców. o dotychczasowych prawyborach 
Bush zdobył  w czterech stanach 99 delegatów na partyjną 
konwencję krajową w Los Angeles. McCain - 10.
#000508
W wieku 62 lat w niedzielę zmarł na atak serca Anatolij Sobczak, 
czołowy reformator w końcowych latach ZSRR i były burmistrz 
Petersburga. Przebywał w sanatorium w Swietłogorsku w obwodzie 
Kaliningradzkim. Jednym z pierwszych, który przesłał kondolencje 
z powodu śmierci Sobczaka był p.o. prezydenta i premier Rosji 
Władimir Putin. Sobczak wykładał prawo na petersburskiej 
uczelni, której studentem był w tym czasie Putin. Był także 
szefem Putina, kiedy ten był wiceburmistrzem Petersburga.
W latach 1991-96, po opuszczeniu przez Sobczaka stanowiska 
burmistrza Petersburga, prowadzono przeciw niemu dochodzenie w 
związku z zarzutami o korupcję i nadużycie władzy. W trakcie tego 
dochodzenia przez dwa lata Sobczak przebywał we Francji i wrócił 
do Rosji w lipcu 1999 roku. Przed opuszczeniem Rosji w 1997 roku 
doznał ataku serca podczas przesłuchań w urzędzie prokuratorskim.
Sobczak zawsze zaprzeczał zarzutom o korupcję i twierdził, że 
były one podyktowane względami politycznymi. Zarzuty wycofano w 
końcu ubiegłego roku.
W 1991, podczas próby zamachu stanu i usunięcia Michaiła 
Gorbaczowa, przekonał dowódcę leningradzkiego okręgu wojskowego, 
by nie wykonał rozkazów Moskwy dotyczących skierowania na ulice 
wojsk i czołgów.
Kiedy został burmistrzem zmienił nazwę miasta Leningrad na 
dawny, carski Petersburg.
#000509
Prezydent Egiptu Hosni Mubarak potępił "irracjonalną przemoc" 
Izraela wobec Libanu i zapowiedział pomoc w naprawie libańskich 
urządzeń energetycznych - podał w niedzielę rządowy dziennik "Al 
Achbar". Mubarak przebywał w sobotę z "historyczną" wizytą w 
Bejrucie - był pierwszym szefem państwa egipskiego, który 
odwiedził Liban. Izrael dokonał w ostatnich dniach wielu ataków 
powietrznych na południowy Liban, bombardując bazy arabskiego 
ruchu oporu, walczącego z państwem żydowskim. "Jak można karać 
bezbronną ludność i pozbawiać ją prądu w czasie gdy temperatura 
spada poniżej zera, i to bez żadnego innego pretekstu poza 
śmiercią dwóch żołnierzy izraelskich na granicy, w związku ze 
stawianiem uzasadnionego oporu izraelskiej okupacji terytoriów 
libańskich?" - pytał prezydent. Zapewnił, że Egipt dostarczy 
Libanowi transformatory i inne niezbędne urządzenia 
energetyczne.
#000510
Były kanclerz Niemiec Helmut Kohl musi liczyć się z policyjną 
rewizją w swoim berlińskim biurze oraz w domu w Ludwigshafen-
Oggersheim. Prokuratura w Bonn uzyskała w ubiegły piątek sądową 
zgodę na rewizję, poinformował niemiecki tygodnik "Der Spiegel"  
w swoim najnowszym wydaniu, które ukaże się dziś, w 
poniedziałek. Według "Spiegla" planowane są ponadto przeszukania 
u kierowniczki biura Kohla - Juliane Weber oraz jego kierowcy - 
Eckharda Seebera. Prokuratura wdrożyła 3 stycznia śledztwo 
przeciwko Kohlowi w związku z podejrzeniem o popełnienie nadużyć 
na szkodę CDU.
#000511
Możliwości korzystania z funduszy Unii Europejskiej w ramach 
wspólnych projektów chcą przedsiębiorcy z Polski, Litwy, Łotwy i 
Estonii, uczestniczący w VIII Bałtyckim Forum Gospodarczym w 
Mikołajkach (woj. warmińsko-mazurskie).
Na zakończenie trzydniowego spotkania gospodarczego 200 
przedstawicieli firm handlowych i produkcyjnych z tych krajów 
oraz Rosji przyjęło w niedzielę deklarację w tej sprawie. 
Wskazują w niej na przeszkody utrudniająca wolny handel między 
państwami regionu Europy północno-wschodniej.
Deklaracja trafi m.in. do polskiego ministerstwa gospodarki.
#000512
Prawdopodobnie w poniedziałek do prokuratury rejonowej w 
Warszawie złożony zostanie wniosek o wszczęcie postępowania w 
sprawie ujawnienia tajnej umowy PZU z Deutsche Bankiem - 
poinformowało PAP źródło zbliżone do sprawy.
"Wnioskodawcami są Władysław Jamroży, zawieszony w swoich 
obowiązkach prezes PZU SA oraz Grzegorz Wieczerzak, prezes PZU 
Życie SA" - powiedziała osoba pragnąca zachować anonimowość.
Wniosek dotyczy upublicznienia na posiedzeniu rady nadzorczej 
PZU, 8 lutego, tajnej umowy zwartej w listopadzie 1999 roku 
między PZU i Deutsche Bankiem, na mocy której niemiecki bank miał 
nabyć ponad 9 proc. akcji BIG-u będących własnością PZU i PZU 
Życie SA.
#000513
BIG Bank Gdański kupując akcje PZU SA naruszył ustawę prawo 
bankowe i umowę prywatyzacyjną PZU SA - twierdzą osoby zbliżone 
do transakcji. Wniosek w tej sprawie trafi prawdopodobnie do 
prokuratury.
Konsorcjum BIG BG i Eureko nabyło w listopadzie 1999 roku
30 proc. akcji PZU SA za 3.018.012.885 zł. Z czego 10 proc. 
przypadało na BIG BG, a 20 proc. na koncern Eureko. Osoby 
związane z transakcją twierdzą, że bank naruszył przepisy 
artykułu 6 ustęp 1, jak i ustęp 3 ustawy prawo bankowe.
Przepisy te mówią, że zaangażowanie banku w nabycie akcji,
praw z akcji lub udziałów ww. innych osobach prawnych nie 
będących bankiem nie mogą przekroczyć łącznie 60 proc. funduszy 
własnych banku.
Tymczasem jak twierdzą osoby zbliżone do transakcji tuż przed 
nabyciem akcji PZU środki własne BIG BG wynosiły 1.614.317.000 
zł podczas gdy wartość akcji zakupionych wynosiła 1.006.004.295 
zł, co daje 62 proc. funduszy własnych.
Jak wynika ze zdobytych przez PAP dokumentów głównym motywem 
nabycia akcji PZU przez konsorcjum była chęć obrony przed 
Deutsche Bankiem, którego zamiarem było przejęcie BIG Banku 
Gdańskiego.
#000514
Amerykański film "Magnolia" w reżyserii Paula Thomasa Andersona 
otrzymał na 50. Międzynarodowym Festiwalu Filmowym w Berlinie 
główną nagrodę - Złotego Niedźwiedzia. Wyróżniony film, w którym 
występuje cała plejada znakomitych aktorów z Tomem Cruise i 
Julianne Moore, opowiada o losie ludzi z amerykańskiego show-
businessu. Srebrnym Niedźwiedziem jako "Wielką nagrodą jury" 
wyróżniony został chiński film "The road home" w reżyserii Zhang 
Yimou. Dalsze Srebrne Niedźwiedzie otrzymali Milos Forman za film 
"Man on the moon", aktorki Bibiana Beglau i Nadja Uhl za rolę w 
filmie Volkera Schloendorffa "Stille nach dem Schuss" oraz 
Denzel Washington za rolę w filmie "The Hurricane". Nagrodę jury 
otrzymał ponadto film niemiecki "Hotel za milion dolarów" Wima 
Wendersa. Członkiem jury był w tym roku polski reżyser Andrzej 
Wajda, którego najnowszy film "Pan Tadeusz" pokazywany był poza 
konkursem.
#000515
Na uroczystości przyznania tegorocznych Cezarów - francuskiego 
odpowiednika amerykańskich Oskarów - aż cztery statuetki 
otrzymał film "Venus Beauté" ("Salon kosmetyczny Wenus") młodej 
reżyserki Tonie Marshall.
Ceremonia ogłoszenia i rozdania rozdania nagród (po raz 25.) 
odbyła się w nocy z soboty na niedzielę pod przewodnictwem 
aktora Alaina Delona.
42-letnia Tonie Marshall, córka pary aktorów, dostała dwa 
najważniejsze Cezary: za najlepszy film i najlepszą reżyserię. 
Do nich doszły nagrody za najlepszy scenariusz i najlepszy 
debiut kobiecy dla aktorki Audrey Tautou.
"Venus Beauté", czwarty film tej reżyserki, jest lekką komedią 
obyczajową analizującą niuanse kobiecej psychiki.
Cezara dla najlepszego aktora otrzymał Daniel Auteuil za rolę w 
filmie "La fille sur le pont" ("Dziewczyna na moście") reżysera 
Patrice'a Leconte, a "Joannę d'Arc" Luca Bessona nagrodzono za 
najlepszy dźwięk i kostiumy.
Tytuł najlepszej aktorki przyznano Karin Viard za rolę młodej 
kobiety w ciąży chorej na raka, w filmie "Haut les coeurs" ("W 
górę serca") Solveig Anspach.
Cezara dla najlepszego filmu zagranicznego jury przyznało Pedro 
Almodovarowi za "Todo sobre mi madre" ("Wszystko o mojej matce").
#000516
Wiktoria i Weronika, siostry syjamskie rozdzielone w listopadzie 
w Filadelfii, przyleciały z mamą w sobotę rano do Krakowa. Na 
lotnisku w Balicach żonę i córki przywitał ojciec dziewczynek, 
Edward Paleń. Byli też trzej bracia dziewczynek.
"Dziewczynki przyjechały w dobrym stanie, są zdrowe" -
powiedziała na lotnisku w Balicach mama rozdzielonych 
bliźniaczek pani Krystyna Paleń. "Lekarze amerykańscy 
twierdzili, że gdyby dziewczynki miały po powrocie do kraju 
trafić do polskiego szpitala, to oni by je przytrzymali dłużej u 
siebie. Wypisali dziewczynki w takim stanie, że mogą iść do 
domu" - powiedziała dziennikarzom. Dodała, że Wiktoria i 
Weronika będą znajdowały się pod opieką lekarza pediatry w 
Stalowej Woli.
#000517
Francuska pigułka aborcyjna RU-486 została zaaprobowana przez 
zajmujący się kontrolą leków i żywności amerykański urząd FDA. 
Oznacza to, że już niedługo powinna ona wejść na amerykański 
rynek. Przed zezwoleniem na sprzedaż kontrowersyjnego środka 
poronnego FDA chce jednak jeszcze uzyskać od właściciela patentu 
na pigułkę Population Council odpowiedzi na kilka pytań - nie 
podano jeszcze, na jakie. Skuteczna na 92 proc. pigułka Ru-486, 
zakazana w większości krajów, zawiera środek zwany 
Misoprostolem, który pozbawia płód życia we wczesnym stadium 
ciąży. Została zalegalizowana jedynie we Francji, Wielkiej 
Brytanii i w Szwecji. Pozostałe kraje, nawet te, w których 
aborcja jest legalna, zakazują sprzedaży pigułek w trosce o 
zdrowie kobiety. Skutki uboczne są bowiem przy jej 
stosowaniu podobne, jak przy spontanicznym poronieniu.
#000518
Nadzwyczajne Walne Zgromadzenie Polskiego Związku Piłki Nożnej w
sobotę w Warszawie uchwaliło nowy statut związku. Za przyjęciem
dokumentu głosowało 103 delegatów, dwóch się wstrzymało od 
głosu, nikt nie był przeciwny.
"Uchwaliśmy piłkarską konstytucję, która będzie kierowała 
naszymi krokami w najbliższej przyszłości - powiedział prezes 
PZPN Michał Listkiewicz.
Nowy, zawierający 85 paragrafów statut modyfikuje zasady 
ordynacji wyborcznej, sankcjonuje istnienie Piłkarskiej 
Autonomicznej Ligi Polskiej, która będzie organizowała rozgrywki 
1. i 2. ligi, a także dostosowuje strukturę związku do nowego 
podziału terytorialnego kraju. 16 wojewódzkich zastąpi 
dotychczasowe 49 okręgowych związków.
Do istotnych, zatwierdzonych zmian (par. 23 ust. 1) należy 
zaliczyć zapis o 4-letniej kadencji władz PZPN wprowadzony w 
miejsce sformułowania o wyborze władz "najpóźniej w ciągu 
sześciu miesięcy po Letnich Igrzyskach Olimpijskich".
#000519
Marzena Okońska zajęła w Argentynie szóste miejsce w żeglarskich
mistrzostwach świata w olimpijskiej klasie Mistral w Argentynie. 
Po raz pierwszy zwyciężyła Włoszka Alessandra Sensini, która o 
trzy pkt. wyprzedziła mistrzynię olimpijską z Atlanty, Lee Lai 
Shan (Honkong). Trzecie miejsce zajęła reprezentantka Francji 
Faustine Merret. 
#000520
Duńczyk Wilson Kipketer wynikiem 2.14,96 ustanowił halowy rekord
świata w biegu na 1000 metrów podczas lekkoatletycznego mityngu w
Birmingham. 
#000521
Andrzej Rżany (waga papierowa), Mariusz Cendrowski (półśrednia), 
Robert Gortat (lekkośrednia), Paweł Kakietek (średnia) i 
Wojciech Bartnik (ciężka) obronili w Płońsku tytuły mistrzów 
Polski w boksie zdobyte przed rokiem w Ostrowcu Świętokrzyskim. 
#000522
Czeski tenisista Martin Damm po wygranej z Włochem Gianluką 
Pozzim (1) 4:6, 6:4, 6:3, został zwycięzcą pierwszego w Polsce 
challengera ATP. 
#000523
Reprezentacja Polski kobiet zajęła dziewiąte miejsce w 15.
międzynarodowym sztafetowym biegu maratońskim Ekiden w Pekinie.
Zwyciężyły Chinki przed Meksykankami i Etiopkami. Startowało 15 
sztafet narodowych i 30 krajowych. 
#000524
Piłkarze Legii Daewoo Warszawa, przebywający na zgrupowaniu w 
Tunezji, przegrali z wiceliderem tamtejszej ekstraklasy, 
zespołem Fax 0:1 (0:0). 
#000525
Karol Jabłoński (Baza Mrągowo) wygrał regaty bojerowe o puchar
Suwalskiej Strefy Ekonomicznej, rozegrane na jeziorze Śniardwy. 
Odbyło się dziewięć wyścigów. Jabłoński wyprzedził wszystkich 
rywali aż siedem razy, w dwóch innych wyścigach był drugi. 
#000526
Katamaran "Polpharma-Warta", który w niedzielę 13 lutego pod
dowództwem kapitana Romana Paszke wystartował z Kadyksu do San
Salvador na Bahamach - kontynuuje rejs po Atlantyku. 
#000527
Selekcjoner piłkarskiej reprezentacji Polski Jerzy Engel uważa, 
że ma już wytypowany trzon zespołu na pierwszy eliminacyjny mecz 
mistrzostw świata 2002 z Ukrainą we wrześniu. 
#000528
Leszek Kuzaj z pilotem Andrzejem Górskim z Automobilklubu 
Rzemieślnik, jadący samochodem toyota corolla wrc, zwyciężyli w 
14. Zimowym Rajdzie Dolnośląskim, będącym pierwszą eliminacją 
rajdowych mistrzostw Polski. 
#000529
Mistrz świata Niemiec Sven Hannawald wygrał w austriackim Bad
Mitterndorf konkurs skoków narciarskich, zaliczany do 
klasyfikacji Pucharu Świata. Na 29. pozycji uplasował się 
Wojciech Skupień. Drugie miejsce zajął Austriak Andreas 
Widhoelzl, a trzecie Norweg Tommy Ingebrigtsen. W klasyfikacji 
PŚ prowadzi inny reprezentant Niemiec Martin Schmitt. 
#000530
Austriaczka Renate Goetschl wygrała w sobotę sprinterski zjazd 
Pucharu Świata w narciarstwie alpejskim, który się odbył w 
szwedzkim Aare. Do klasyfikacji liczył się czas łączny dwóch 
przejazdów. Goetschl, która umocniła się na pozycji liderki PŚ, 
z wynikiem 2.08,00 wyprzedziła Niemkę Reginę Haeusl - 2.08,36 i 
swoją rodaczkę Stefanię Schuster - 2.08,89. 
#000531
Niemka Gunda Niemann-Stirnemann oraz Norweg Adne Soendral
zwyciężyli w klasyfikacji Pucharu Świata w łyżwiarstwie szybkim
odpowiednio na 3000 i 1500 m. W finałowych zawodach Pucharu 
Świata, w holenderskim Heerenveen, triumfowali na tych 
dystansach Niemka Claudia Pechstein i Norweg Petter Andersen. 
#000532
Norweżka Liv Grete Skjelbreid zdobyła w biegu na 7,5 km złoty 
medal biathlonowych mistrzostw świata, które rozpoczęły się w 
kompleksie sportowym Holmenkollen w Oslo. W biegu na 10 km 
mężczyzn triumfował Norweg Frode Andresen. 
#000533
Bułgarska łyżwiarka Ewgenia Radanowa dwukrotnie poprawiła rekord
świata w biegu na 500 m na krótkim torze (short-track) podczas 
drugiego dnia rozgrywanych w Lake Placid (stan Nowy Jork) 
pierwszych Zimowych Igrzysk Dobrej Woli. 
#000534
Przebywający na Cyprze piłkarze warszawskiej Polonii wygrali 
sparingowy mecz z Arisem Limassol 3:1 (1:1). Bramki dla Polonii 
zdobyli: Tomasz Wieszczycki (29), Jacek Dąbrowski (47), Maciej 
Bykowski (62). 
#000535
Włoch Gianluca Pozzi rozstawiony z nr 1 oraz Czech Martin Damm 
(nr 2) spotkają się w niedzielnym finale singla tenisowego 
challengera ATP we Wrocławiu. 
#000536
Henryk Kasperczak został trenerem piłkarskiej reprezentacji 
Maroka -poinformował radca handlowy przy ambasadzie RP w 
Rabacie, Teofil Stanisławski. Kasperczak był trenerem 
reprezentacji Tunezji w latach 1994 -98. 
#000537
Dwa zwycięstwa odniosły reprezentantki Polski w turnieju 
"European Cup 2000" w Bergen, w karate kyokushin. W wadze 55 kg 
pierwsze miejsca zajęła Ewa Pawlikowska, a w kategorii ponad 65 
kg - Agnieszka Sypień. 
#000538
Szwed Magnus Larsson wygrał turniej tenisistów w Memphis (pula 
nagród 800 tys. USD). Larsson w finale pokonał reprezentanta 
Zimbabwe Byrona Blacka 6:2, 1:6, 6:3. 
#000539
Hokeiści ekstraklasy zakończyli zasadniczy sezon. Po 42 meczach 
pierwsze miejsce w tabeli zajęła drużyna broniąca tytułu mistrza 
Polski, Dwory S.A. Unia SSA Oświęcim. 
#000540
Zachmurzenie małe i umiarkowane, miejscami na zachodzie i 
południu duże, ze słabymi opadami śniegu. Temp. maks. od -1 st. 
na wschodzie do 2 st. na zachodzie. Wiatr słaby, północno-
zachodni. W Warszawie dość pogodnie. Temp. maks. 1 st. Wiatr 
słaby, północno-zachodni.
#000541
Wg posła AWS Macieja Jankowskiego Akcja Wyborcza Solidarność 
powinna skupić się na wyborach parlamentarnych i "odpuścić" 
sobie wybory prezydenckie; nie stać jej bowiem na 
przeprowadzenie dwóch skutecznych kampanii. "Nie mając mocnego 
kandydata AWS powinna wyraźnie powiedzieć, że priorytetem są 
wybory parlamentarne" - powiedział Jankowski na antenie radiowej 
Trójki.
#000542
Żaden z liderów najważniejszych partii wchodzących w skład AWS 
nie zgadza się z propozycją Macieja Jankowskiego, by AWS 
"odpuściła" wybory prezydenckie. Większość uważa, że 
zagroziłoby to istnieniu AWS.
W ocenie marszałka Sejmu Macieja Płażyńskiego dla AWS wybory 
parlamentarne i prezydenckie są tak samo ważne. Marszałek 
zapewnił, że AWS na pewno wystawi kandydata na prezydenta.
"Trudno, żeby największe ugrupowanie w obecnym parlamencie nie 
rywalizowało o prezydenturę."
Prezes SKL Mirosław Styczeń propozycję Jankowskiego określił 
jako "scenariusz na zanik AWS". "Słabość kandydatów nie oznacza 
słabości kampanii. Nie można nie brać udziału w wyborach 
prezydenckich, bo oznacza to, że nie ma formacji." Zdaniem 
Stycznia "szansę na nawiązanie równej walki z Kwaśniewskim 
miałby tylko wspólny kandydat AWS i UW".
"Partie polityczne każdą kampanię, nawet potencjalnie przegraną, 
muszą wpisywać w swoje plany" - uważa sekretarz klubu AWS 
Kazimierz Janiak (RS AWS). Przypomniał, ze AWS "przyjęła 
harmonogram działania", zakładający, że w kwietniu podjęta 
zostanie decyzja, kto będzie reprezentował Akcję w wyborach 
prezydenckich i czy będzie to kandydat całej koalicji. 
Podkreślił, że gdyby udało się wyłonić kandydata całego "obozu 
posierpniowego", byłaby szansa "niedopuszczenia do reelekcji 
Aleksandra Kwaśniewskiego". "Jeśli taka sytuacja nie nastąpi, 
AWS podejmie decyzje o tym, kto będzie jej kandydatem."
#000543
Zdaniem marszałka Sejmu Macieja Płażyńskiego powiększenie 
prezydium klubu parlamentarnego AWS do dwudziestu kilku osób 
może zdezorganizować pracę klubu. "Biorąc pod uwagę sprawność 
zarządzania, to jest za duże ciało. Albo wybiera się 
reprezentatywność polityczną prezydium, albo jego sprawność."
#000544
Nie doszło do zerwania koalicji AWS-UW w woj. śląskim, mimo że 
podczas poniedziałkowej sesji sejmiku województwa radni UW razem 
z SLD odwołali dwoje popieranych przez AWS członków Rady 
Nadzorczej Wojewódzkiego Funduszu Ochrony Środowiska (WFOŚ).
Bezpośrednio po tym głosowaniu radni SLD i UW powołali
dwóch nowych członków Rady Nadzorczej WFOŚ rekomendowanych przez 
te partie.
"Nie uważamy, że koalicja została zerwana. Naszym głosowaniem 
chcemy zmienić styl działania AWS. Liczymy na to, że usiądziemy 
z AWS do rozmów i przeanalizujemy sposób powoływania członków 
ważnych instytucji. Nie powinno się to odbywać na drodze 
politycznej, ale - jak na całym świecie - na drodze konkursów. 
Dotychczasowa sytuacja nie służy Śląskowi" - powiedział lider UW 
w regionie, poseł Ryszard Ostrowski.
W wydanym oświadczeniu AWS mówi, że koalicja będzie trwać, jeśli 
kryzys zostanie przełamany i nie dojdzie w przyszłości do 
żadnych uzgodnień pomiędzy SLD i UW. "AWS po raz kolejny 
potwierdza możliwość koalicyjnej współpracy z UW" - czytamy w 
oświadczeniu. Poniedziałkowe głosowanie AWS przyjęła jednak "z 
oburzeniem i zażenowaniem".
#000545
W 55. rocznicę wyzwolenia obozu koncentracyjnego w Oświęcimiu 
OBOP przeprowadził dwa badania, sprawdzające stan wiedzy 
społeczeństwa na temat tego historycznego miejsca. 
Przeprowadzono dwa sondaże - jeden tydzień przed obchodami 
(rocznica przypada 27 stycznia) wyzwolenia obozu, a drugi tuż 
po tej uroczystości.
W połowie stycznia niespełna połowa badanych (48 proc.) świadoma 
była, że większość wymordowanych stanowili Żydzi. Podczas 
drugiego badania liczba ta wzrosła do dwóch trzecich (67 proc.). 
Spadła (z 26 do 19 procent) liczba uważających, że najczęstszymi 
ofiarami byli Polacy, a także odsetek deklarujących, że "nie 
jest ważne, jaka grupa - ginęli po prostu ludzie" (z 22 do 11 
procent).
#000546
nie są jednoznaczne. Jedni mówią o pozytywnym efekcie edukacji 
społeczeństwa, inni, że wyników tych nie należy przeceniać.
"W ubiegłych latach mieliśmy do czynienia z manipulacją -
utrzymywano, że w Oświęcimiu ginęli przede wszystkim Polacy. 
Wreszcie powróciły właściwe proporcje, co nie znaczy, że w 
naszej pamięci nie ma miejsca na ofiary innych narodowości - 
Polaków, Rosjan, Romów" - powiedział PAP przewodniczący 
Kolegium Instytutu Pamięci Narodowej Andrzej Grajewski. Jego 
zdaniem, jest to efekt edukacji społeczeństwa.
Ks. Waldemar Chrostowski z Rady Episkopatu Polski do spraw 
dialogu z judaizmem powiada tymczasem, że by "do wyników tej 
ankiety nie przykładał takiej wielkiej wagi".
"Sądzę, że do tej pory panowało pomieszanie pojęć. Wynikało ono 
z faktu, że w przekonaniu ogółu Polaków Żydzi polscy, którzy 
stanowili przecież ogromną większość ofiar obozów zagłady, byli 
też w jakimś sensie traktowani jako Polacy." "Myślę, że tu leży 
problem, a nie że Polacy otrzymali nową wiedzę. Paradoks polega 
na tym, że wyniki tego badania pokazują, że najnowsze tendencje 
w kształtowaniu świadomości żydowskiej doprowadziły do tego, że 
odrywa się Żydów polskich od polskiej przeszłości, polskiej 
historii, od losu okupowanej Polski i wprowadza definitywną 
różnicę między Żydami i Polakami."
#000547
Pracę polskich sądów źle ocenia 73 proc. ankietowanych przez 
Demoskop (45 proc. raczej źle, 28 proc. bardzo źle). Dobrze 
ocenia tę pracę 19 proc. ankietowanych (tylko 1 proc. ocenia tę 
pracę bardzo dobrze, a 18 proc. - raczej dobrze).  Ocena 
działalności sądów jest jeszcze niższa wśród osób, które 
zetknęły się z wymiarem sprawiedliwości bezpośrednio jako 
świadkowie lub jako strony. W tej grupie, 1 proc. ocenia 
działanie sądów bardzo dobrze, 15 proc. raczej dobrze, 48 proc. 
raczej źle i 33 - bardzo źle.
#000548
Konieczne jest zapewnienie odpowiedniej i stałej obsady  
wydziału lustracyjnego w Sądzie Apelacyjnym w Warszawie - 
uważają sędziowie SA. W wydziale lustracyjnym orzeka obecnie 5 
sędziów, w tym 4 - delegowanych z innych sądów. W poniedziałek 
zgromadzenie ogólne sędziów SA wyraziło "głebokie 
zaniepokojenie" sytuacją kadrową w wydziale lustracyjnym. Obecną 
obsadę uznano za "zdecydowanie niedostateczną, co powoduje stałe 
kierowanie do orzekania w tym wydziale sędziów z pozostałych 
wydziałów Sądu Apelacyjnego".
Już wcześniej alarmowano, że tylko pięcioro sędziów pozostało w 
Sądzie Lustracyjnym. W marcu kończy się delegacja kolejnego 
sędziego, a na ich miejsce nie ma chętnych. "Nic nie zachęca 
sędziów do pracy w tym sądzie - ani warunki pracy, ani 
finansowe, ani mieszkaniowe" - mówiła niedawno sędzia Barbara 
Trębska, rzecznik SA.
#000549
Organizacje kobiece złożyły do Rzecznika Praw Obywatelskich 
skargę na działania policji podczas akcji wykrycia nielegalnego 
przerywania ciąży w gabinecie ginekologicznym w Lublińcu na 
Śląsku. Pod skargą podpisały się: Federacja na rzecz Kobiet i 
Planowania Rodziny, Ośrodek Informacji Środowisk Kobiecych OŚKA, 
Ośrodek Badań Społeczno-Prawnych nad Sytuacją Kobiet, Polskie 
Stowarzyszenie Edukacji Prawnej, Sekcja Przemocy wobec Kobiet 
Kliniki Prawa UW, Stowarzyszenie Kobiet na rzecz Równego Statusu 
Płci.
"To co wydarzyło się w Lublińcu może stanowić precedens, którego 
skutkiem będzie nachodzenie gabinetów ginekologicznych przez 
policję i sprawdzanie, czy nie dzieje się tam nic niezgodnego z 
prawem" - powiedziała PAP szefowa Federacji na rzecz Kobiet i 
Planowania Rodziny Wanda Nowicka. "Takie zachowanie może 
prowadzić do naruszenia prawa do godności, intymności i opieki 
zdrowotnej kobiety. Organizacje kobiece domagają się, by 
Rzecznik Praw Obywatelskich ustalił, czy metody stosowane przez 
policję nie naruszają tych praw.
Wg organizacji kobiecych ustawa antyaborcyjna jest 
sprzeczna z innymi prawami kobiet. Jest także nieskuteczna, bo w 
Polsce działa podziemie aborcyjne. "Nie tędy droga do 
ograniczenia aborcji. Należy prowadzić edukację seksualną i 
planowanie rodziny" - uważa Nowicka.
#000550
Sąd Okręgowy w Opolu nie zarejestrował na odbywającej się w 
poniedziałek pierwszej rozprawie Niezależnego Samorządnego 
Związku Zawodowego Mniejszości Niemieckiej. Powodem takiej 
decyzji były zastrzeżenia do statutu związku. Główne 
zastrzeżenia prowadzący rozprawę sędzia zgłosił do zapisu 
mówiącego, że związek może prowadzić działalność poza granicami 
RP, ze szczególnym uwzględnieniem państw UE. Sędzia podkreślił, 
że ustawa o związkach zawodowych obowiązuje wyłącznie na terenie 
Polski, a jej artykuły dające związkom m.in. prawo do strajku i 
wpływ na działalność przedsiębiorstw przy przyjęciu statutu w 
brzmieniu proponowanym przez wnioskodawców mogłoby być uznane za 
ingerencję w wewnętrzne sprawy obcych państw.
#000551
Polska ma wciąż szansę wejść do Unii Europejskiej w 2003 roku, 
ale pod warunkiem, że przyspieszy przygotowania do członkostwa - 
ocenia komisarz UE ds. poszerzenia Guenter Verheugen.
"Docelowa data Polski jest realistyczna i Polska może ją 
osiągnąć, jeżeli - jest to mocne +jeżeli+ - przyspieszy 
dostosowanie prawa, wdrażanie go, przedstawi program, na 
przykład dla rolnictwa, umocni zdolność administracyjną" - 
powiedział Verheugen polskim dziennikarzom w Brukseli przed swą 
wizytą w Warszawie w dniach 24-25 lutego.
Były niemiecki sekretarz stanu ds. europejskich zastrzegł, że 
sam nie może określić daty przystąpienia Polski, bo brak mu 
wystarczających informacji. Uzyska je dopiero po otwarciu 
negocjacji członkowskich w tak trudnych obszarach jak rolnictwo.
#000552
Gdy rosyjskie samoloty i artyleria bombardowały bazy bojowników 
na południu Czeczenii, w Groznym minister obrony Rosji  Igor 
Siergiejew  przyjmował defiladę triumfalnie maszerujących 
żołnierzy. Powiedział, że "końcowa faza operacji likwidacji 
uzbrojonych band i grup terrorystycznych, które próbowały 
zniszczyć Rosję, zbliża się do końca".
Rosyjscy wojskowi twierdzą, że dowódca islamskich bojowników 
czeczeńskich Emir al-Chattab zamierza opuścić Czeczenię przez 
przygotowywany obecnie przez bojowników "korytarz" do Gruzji. 
Według tych samych źródeł, do przerzucenia na stronę gruzińską 
przygotowuje się też inny czeczeński dowódca polowy Szamil 
Basajew. Według rosyjskiego wywiadu, rany Basajewa są 
poważniejsze niż wcześniej podawano; stracił nie tylko nogę, 
lecz także wzrok.
#000553
Dowódca sił KFOR w Kosovskiej Mitrovicy francuski generał Pierre 
de Saqui de Sannes poinformował, że podległe mu jednostki 
zakończyły przeszukiwanie domów w mieście w poszukiwaniu broni i 
przestępców. Wcześniej rzecznik KFOR twierdził, że "operacja 
Ibar" będzie kontynuowana przez kilka dni. Generał de Saqui de 
Sannes zapowiedział kontynuowanie specjalnych działań w celu 
uspokojenia nastrojów w podzielonym między Serbów i Albańczyków 
mieście, w tym utrzymanie zwiększonego kontyngentu KFOR.
#000554
Brytyjscy, kanadyjscy i francuscy żołnierze zagrodzili 
Albańczykom dojście do mostu przez rzekę Ibar, za którą 
leży serbski sektor miasta. Demonstranci wdali się w szamotaninę 
z żołnierzami, którzy użyli wówczas pałek i wystrzelili kilka 
ładunków gazu łzawiącego. Albańczycy domagają się powrotu do 
swych domów w dzielnicy traktowanej obecnie przez KFOR jako 
strefa ochronna dla Serbów.
Wg brytyjskiego podpułkownika Nicka Cartera z KFOR tłum 
Albańczyków przed mostem liczył od 60 do 70 tysięcy ludzi. 
Przepychanki między demonstrantami i żołnierzami trwały około 
godziny. Wczesnym wieczorem większość tłumu rozeszła się.
Demonstracje w Kosovskiej Mitrovicy wsparło około 20 
tysięcy Albańczyków z innych regionów Kosowa. Przybyli w 
poniedziałek długą na kilka kilometrów kolumną pieszych i 
pojazdów z odległej o 40 kilometrów stolicy Kosowa Prisztiny.
#000555
Zwolennicy liberalnych reform w Iranie uzyskali absolutną 
większość w parlamencie kraju - Madżlisie. Jak wynika z 
danych, opublikowanych w Teheranie przez ministerstwo spraw 
wewnętrznych, w piątkowych wyborach powszechnych przedstawiciele 
reformatorskiej frakcji w establishmencie irańskim uzyskali co 
najmniej 152 mandaty (na 290 ogółem) w nowym parlamencie. W 
poprzednim Madżlisie większość posiadali konserwatyści.
Nadal niewiadomą pozostają wyniki wyborów w samym Teheranie, 
który ma w Madżlisie 30 deputowanych. Z nieoficjalnych 
informacji wynika jednak, iż także i tu prowadzą sympatycy 
programu reform prezydenta Mohammada Chatamiego. Jednym ze 
zwycięzców ma być brat prezydenta, Mohammadreza Chatami, stojący 
na czele proreformatorskiego ugrupowania Islamskiego Irańskiego 
Frontu Udziału, stanowiącego główną siłę, wspierającą prezydenta.
#000556
Chiny po raz kolejny ostrzegły Tajwan przed możliwością 
dokonania inwazji na wyspę. Dramatyczne ultimatum Pekinu stanowi 
odpowiedź na deklaracje, składane przez polityków w Tajpej, 
przygotowujących się do marcowych wyborów prezydenckich. 
W tzw. Białej Księdze, poświęconej kwestii tajwańskiej, a 
opublikowanej w poniedziałek przez Radę Państwa ChRL, 
zapowiedziano, że Chiny "użyją wszelkich środków, łącznie ze 
środkami wojskowymi" w przypadku odłożenia przez Tajwan 
negocjacji, mających prowadzić do zjednoczenia wyspy z Chinami.
Pekin oskarżył prezydenta Tajwanu Li Teng-hueja o rozmyślne 
przeciąganie negocjacji zjednoczeniowych.
#000557
Podczas sesji warszawskiej Giełdy Papierów Wartościowych spadł 
kurs 170 akcji, 29 wzrósł, a 21 nie zmienił się. W tym, na rynku 
NFI spadł kurs 14 funduszy, a jednego wzrósł. WIG spadł o 1,8 
proc., do 21.352,7 pkt. 
#000558
Gorsze, niż się spodziewano, dane dotyczące wzrostu produkcji 
przemysłowej wystraszyły giełdowych inwestorów - uważa Marek 
Pokrywka, makler DM BOŚ. "Nałożył się na to silny spadek na Wall 
Street." 
"Po dzisiejszych spadkach widać, że część inwestorów 
przystąpiła do wyprzedaży akcji" "Wisząca nad nami korekta w 
końcu nadeszła."
Zdaniem maklera ze wskazań anlizy technicznej wynika, że WIG 
może spaść do około 19 tys. pkt., ale mimo poniedziałkowych 
spadków rynek pokazał siłę. "Widać, że na rynku +jest dużo 
pieniędzy+ szukających atrakcyjnych lokat."
#000559
Polska ma wciąż szansę wejść do Unii Europejskiej w 2003 roku, 
ale pod warunkiem, że przyspieszy przygotowania do członkostwa - 
ocenia komisarz UE do spraw poszerzenia Guenter Verheugen. 
#000560
Polska wyemituje w pierwszej dekadzie marca obligacje nominowane 
w euro na kwotę 400 mln, planowane oprocentowanie wyniesie 6,375 
proc. - poinformował PAP wiceminister finansów Jarosław Bauc. 
#000561
Losy reformy podatkowej rozstrzygną się w marcu, a o jej 
dokończeniu zadecyduje wola polityczna ze strony AWS - uważa 
wicepremier, minister finansów Leszek Balcerowicz. 
#000562
Sytuacja finansowa ZUS poprawia się - poinformował prezes ZUS 
Lesław Gajek. W lutym z tytułu składek wpłynęło 400 mln zł 
więcej niż w poprzednim miesiącu. Do OFE ZUS przekazał już 3,3 
mld zł. 
#000563
Dwa czołowe brytyjskie towarzystwa ubezpieczeniowe Norwich Union 
i CGU potwierdziły, że zamierzają utworzyć wspólne towarzystwo 
pod nazwą CGNU. 
#000564
Ministerstwo Finansów sprzedało na przetargu całą oferowaną pulę 
bonów o wartości 1,1 mld zł. Rentowność wszystkich papierów 
wzrosła. 
#000565
Cena akcji BIG Banku Gdańskiego SA, notowanych bez ograniczenia 
wahań kursu, wzrosła o 21,5 proc. - do 19,2 zł. 
#000566
Wobec czwartkowej decyzji sądu, który zakazał grupie PZU 
sprzedaży akcji BIG BG Deutsche Bankowi, nie jest pewne, czy 
Deutsche jest ostatecznie właścicielem 2,99 proc. BIG BG, które 
kupił we wtorek w transakcjach pakietowych od grupy PZU. 
#000567
We wtorek odbędzie się posiedzenie nowo wybranej rady nadzorczej 
BIG BG, w której przedstawiciele Deutsche Banku mają większość 
(10 na 19 miejsc). Przeciwnicy DB w trwającym od stycznia sporze 
toczą tymczasem walkę w sądzie. 
#000568
O wprowadzeniu do obrotu kolejnego pakietu akcji Polskiego 
Koncernu Naftowego (PKN) w II lub III kwartale tego roku ma 
zdecydować we wtorek rząd. Oferta będzie najprawdopodobniej 
obejmować 20-30 proc. akcji PKN. 
#000569
Polska Grupa Farmaceutyczna SA zdecydowała o przeprowadzeniu 
emisji obligacji serii B o łącznej wartości nominalnej 40 mln zł. 
#000570
Dwutygodniowy przymusowy przestój produkcyjny rozpoczął się w 
Zakładach Tworzyw Sztucznych Pronit SA w Pionkach (woj. 
mazowieckie). Zakłady zadłużone na 100 mln zł są na skraju 
bankructwa. 
#000571
Przetarg na wykonawcę dwukilometrowego odcinka autostradowego 
obejścia Krakowa trzeba powtórzyć. Nie spowoduje to jednak 
przesunięcia terminu oddania go do użytku - twierdzi zastępca 
generalnego dyrektora dróg publicznych Stanisław Szkudlarek. 
#000572
Spółka Restrukturyzacji Kopalń SA, której celem będzie 
prowadzenie likwidacji kopalń, zagospodarowanie ich majątku i 
tworzenie na jego podstawie nowych miejsc pracy, prawdopodobnie 
ruszy w pierwszym półroczu 2000. 
#000573
Na wsparcie kapitałowe Górnośląskiego Funduszu 
Restrukturyzacyjnego SA w wysokości 1-4 mln zł mogą liczyć 
restrukturyzowane firmy z woj. śląskiego.
#000574
Oficjalna Agencja Prasowa OPEC (OPECNA) podała, że koszyk 
siedmiu gatunków ropy kosztował w piątek 26,80 USD za baryłkę 
(159 l) - o 18 centów mniej niż w czwartek (26,98 USD). 
#000575
Cena baryłki ropy Brent z Morza Północnego, z dostawą w 
kwietniu, spadła na Międzynarodowej Giełdzie Paliw w Londynie o 
27 centów, z 26,22 do 25,95 dolarów. 
#000576
Za pomaganie klientom w uchylaniu się od płacenia podatków były 
szef jednego z niemieckich banków będzie musiał zapłacić 450 
tysięcy marek grzywny. Bank zapłaci jeszcze więcej - pięć 
milionów marek. Nazwy banku nie podano. Ukarany grzywną szef 
banku opracował dla swych zamożnych klientów metodę anonimowego 
transferu pieniędzy do Szwajcarii i Luksemburga. Spod kontroli 
niemieckiego fiskusa wymknęło się w ten sposób co najmniej 100 
milionów marek. 
#000577
W ubiegłym roku Ukraina zanotowała dodatnie saldo w handlu 
zagranicznym w wysokości 2,335 mld dolarów. Jest to prawie o 2 
mld USD więcej, niż w roku poprzednim. Jednocześnie spadły 
obroty w handlu zagranicznym. 
#000578
Negocjatorzy Unii Europejskiej i Chin rozpoczęli w Pekinie 
kolejną turę rozmów handlowych, od których wyników zależy 
członkostwo ChRL w Światowej Organizacji Handlu (WTO). 
#000579
Słynny austriacki architekt, malarz i obrońca środowiska 
Friedensreich Hundertwasser zmarł w niedzielę w wieku 71 lat na 
pokładzie statku pasażerskiego "Queen Elizabeth II" w czasie 
rejsu na Pacyfiku.
Przyczyną śmierci był zawał serca - poinformował w 
poniedziałek w Wiedniu menadżer i przyjaciel artysty Joram Harel.
Hundertwasser płynął do Europy z Nowej Zelandii, gdzie ostatnio 
mieszkał. Celem podróży była ojczyzna malarza - Austria.
Artysta, który nazywał się właściwie Friedrich Stowasser, 
ma być pochowany w swej posiadłości w Nowej Zelandii w "ogrodzie 
szczęśliwych zmarłych". 
Twórczość malarska i graficzna Hundertwassera, w której 
dominuje linia, nawiązuje stylistyką do secesji. Artysta 
zasłynął również dzięki swym niezwykłym projektom 
architektonicznym. "Dom Hundertwassera" w Wiedniu, 
przypominający realizację dziecięcego rysunku, należy do 
najczęściej odwiedzanych obiektów w tym mieście.
#000580
Domniemany szef gangu wołomińskiego Henryk N. nie przyznał się 
przed Sądem Okręgowym w Białymstoku do zarzutów stawianych mu 
przez prokuraturę, w procesie dużej grupy oskarżonej o szereg 
groźnych przestępstw. Zaprzeczył też, jakoby miał pseudonim 
"Dziad". Wg niego takim pseudonimem posługiwał się jego brat 
Wiesław N., zastrzelony dwa lata temu w Warszawie. Informację tę 
potwierdził także inny z czwórki głównych oskarżonych w tej 
sprawie Mirosław R., który dobrze znał Wiesława N. On także nie 
przyznał się do stawianych mu zarzutów. Starał się podważyć 
wiarygodność świadka koronnego, na którego zeznaniach opiera się 
w dużej mierze akt oskarżenia. 
Wg ustaleń prokuratury gang czerpał korzyści z handlu 
narkotykami i wprowadzania do obrotu fałszywych banknotów, 
z handlu bronią i z przestępstw na zlecenie, między innymi 
wymuszania wierzytelności i rozbojów.
#000581
Władze Antwerpii poinformowały, że wszyscy mieszkańcy tego 
belgijskiego miasta otrzymają bezpłatny dostęp do Internetu, 
łącznie z kontem poczty elektronicznej. Projekt, realizowany z 
francuskim dostawcą usług internetowych Yucom, ma przede 
wszystkim połączyć pół miliona mieszkańców Antwerpii "gorącą 
linią" z najróżniejszymi urzędami i placówkami miasta, w tym z 
biurem burmistrza.
#000582
W związku z obchodzonym w poniedziałek w Stanach Zjednoczonych 
"Dniem Prezydenta", w Waszyngtonie opublikowano sporządzony 
przez historyków ranking dotychczasowych 41 amerykańskich szefów 
państwa.
Na czele listy najlepszych prezydentów USA znalazł się, zgodnie 
z oczekiwaniami, Abraham Lincoln. Urzędujący prezydent Bill 
Clinton został umieszczony na niespodziewanie niskiej, 21 
pozycji, blisko Richarda Nixona, który zajął 25 miejsce.
Ranking został opracowany przez 58 amerykańskich czołowych 
historyków, którzy dokonali oceny 41 przywódców USA pod względem 
ich talentów publicznych, umiejętności radzenia sobie w 
kryzysowych sytuacjach, zarządzania gospodarką i sprawami 
polityki zagranicznej, autorytetu moralnego, talentów 
administracyjnych, stosunków z Kongresem itp. 
Clinton pod względem zarządzania gospodarką znalazł się na piątym 
miejscu, ale na ostatnim 41. pod względem postawy moralnej.
W pierwszej dziesiątce najznamienitszych amerykańskich 
prezydentów są Abraham Lincoln, Franklin Delano Roosevelt, 
Jerzy Waszyngton, Theodore Roosevelt, Harry S. Truman, Woodrow 
Wilson, Thomas Jefferson, John F. Kennedy, Dwight Eisenhower i 
Lyndon Baines Johnson. Na 11 miejscu rankingu znalazł się 
prezydent Ronald Reagan.
#000583
Zarząd PZPN powołał nowy skład Najwyższej Komisji Odwoławczej,
jednego z najważniejszych ogniw Związku -poinformował prezes 
PZPN, Michał Listkiewicz. Nowym przewodniczącym NKO został 
Eugeniusz Stanek, który wcześniej kierował Wydziałem Dyscypliny. 
Do głównych zadań Komisji należy rozstrzyganie sporów i 
konfliktów pomiędzy klubami przede wszystkim w kwestiach 
finansowych i transferowych. W związku z powołaniem Eugeniusza 
Stanka na fukcję przewodniczącego NKO nowym szefem Wydziału 
Dyscypliny został Wiesław Maciak - sędzia Sądu Najwyższego. 
#000584
"Stwierdzenie Andrzeja Juskowiaka, że +z trenera (piłkarskiej 
reprezentacji naszego kraju Jerzego)Engela śmieje się cała 
Polska+ stanowi naruszenie norm statutowych, regulaminowych i 
etyczno-moralnych obowiązujących nie tylko w PZPN, lecz w całym 
cywilizowanym świecie piłkarskim. Kierownictwo PZPN ma pełne 
zaufanie do sztabu szkoleniowego reprezentacji pod kierownictwem 
Jerzego Engela" - głosi oficjalny komunikat Związku. Juskowiak 
na łamach poniedziałkowego wydania "Super Expressu" podtrzymał 
swoją krytykę na temat trenera Engela, opierając ją na 
"rozmowach z ludźmi i słuchaniu opinii z kraju". Piłkarz VfL 
Wolfsburg jest świadom, że może przekreślić sobie powrót do 
kadry. "Nie będę z tego powodu płakał. Skoncentruję się 
przynajmniej na grze w zespole, z którym mogę naprawdę coś 
osiągnąć." 
#000585
Wydział Szkolenia w porozumieniu z selekcjonerem Jerzym Engelem 
ustalił konkretne daty spotkań eliminacyjnych do mistrzostw 
świata rozgrywanych w Polsce - poinformował prezes PZPN Michał 
Listkiewicz. "Mecze odbywać się będą w soboty i środy. Do 
dyspozycji, zgodnie z decyzją FIFA, mieliśmy również niedzielę i 
wtorki. Podobne rozwiązania co PZPN przyjęły Federacje Białorusi 
i Ukrainy" - powiedział Listkiewicz. 
#000586
W środę w paryskiej dzielnicy Saint Denis spotkają się piłkarskie
reprezentacje Francji i Polski. Będzie to już 14 mecz narodowych
reprezentacji obu krajów. Bilans 13 rozegranych dotąd spotkań 
jest korzystny dla aktualnych mistrzów świata. Francuzi wygrali 
6 spotkań, cztery - zakończyły się remisami, a w trzech 
zwyciężali Polacy. Bramki: 25-16 na korzyść gospodarzy. 
#000587
Reprezentacje Trynidadu i Tobago oraz Kanady uzupełniły w 
niedzielę stawkę półfinalistów rozgrywanego w USA turnieju 
piłkarskiego o Złoty Puchar. W meczach ćwierćfinałowych zespół 
Trynidadu i Tobago pokonał w Los Angeles, po dogrywce, Kostarykę 
2:1, a Kanada sprawiła sporą niespodziankę wygrywając w San 
Diego, również po dogrywce, 2:1 z obrońcą trofeum - Meksykiem. 
#000588
Dopiero w dniu kwalifikacyjnego meczu mistrzostw Europy z Polską 
trener koszykarskiej reprezentacji Czech Zdenek Hummel będzie 
miał do dyspozycji wszystkich graczy. Jako ostatni, tuż przed 
spotkaniem, stawi się Jiri Zidek. Środowy mecz w Pruszkowie 
zaplanowano na godzinę 18.15, a Zidek we wtorek wieczorem zagra 
spotkanie Żalgirusu Kowno z Lietuvosem Rytas w lidze litewskiej. 
#000589
Korea Płd pokonała Indie 2:1, a Pakistan zwyciężył Malezję 3:2 w 
meczach czwartej kolejki 10. turnieju w hokeju na trawie 
mężczyzn "Sultan Azlan Shah Cup", który odbywa się w Malezji. 
#000590
Reprezentacja Polski w hokeju na trawie mężczyzn wyjechała w
poniedziałek do Hiszpanii, gdzie 23 i 27 lutego rozegra mecze z 
drużyną tego kraju. Tygodniowy pobyt w Hiszpanii oraz dwa 
pojedynki z wicemistrzami świata i wicemistrzami Europy, będą 
ostatnim etapem przygotowań kadry Jerzego Wybieralskiego do 
turnieju kwalifikacyjnego do igrzysk olimpijskich, który 
rozpocznie się 9 marca w Osace. 
#000591
Słynny nigeryjski piłkarz Celestine Babayaro znalazł się w 
centrum zamieszek na tle religijnym, które wybuchły w jego 
rodzinnym mieście Kadunie i pochłonęły do tej pory trzy ofiary 
śmiertelne. Pierwszą od wielu dni informację o piłkarzu 
przekazał przez telefon jego ochroniarz. Z powodu walk 
religijnych Babayaro nie może opuścić miasta. 
#000592
Napastnik Espanyolu Barcelona, Paragwajczyk Miguel Angel Benitez,
odniósł w niedzielnym meczu ligi piłkarskiej Hiszpanii groźną 
kontuzję, która wyłączy go z gry na rok, a może też spowodować 
przedwczesne zakończenie kariery. 
#000593
Trzy medale wywalczyli reprezentanci Austrii w pierwszym dniu
rozpoczętych w poniedziałek w kanadyjskim Quebec mistrzostw 
świata juniorów w narciarstwie alpejskim. 
#000594
Reprezentacja Walii, przeciwnik polskich piłkarzy w eliminacjach 
mistrzostw świata 2000, zmierzy się 2 czerwca z Portugalią. 
Spotkanie rozegrane zostanie w Chaves w północnej Portugalii. 
#000595
Andre Agassi zajmuje pierwsze miejsce na liście klasyfikacyjnej 
ATP -"Champions Race", opublikowanej w poniedziałek. Drugi jest 
Jewgienij Kafielnikow, a trzeci Magnus Norman. 
#000596
Łotysze Sandis Prusis oraz Janis Ozols zdobyli złoty medal w 
konkurencji bobslejowych dwójek w ostatnim dniu Zimowych Igrzysk 
Dobrej Woli zakończonych w Lake Placid. Srebro przypadło 
Niemcom, a brąz - USA. 
#000597
Polscy tenisiści stołowi uczestniczący w Kuala Lumpur w 
drużynowych mistrzostwach świata przegrali z Japonią 2:3 oraz 
pokonali Słowenię 3:1, natomiast Polki wygrały z Indiami 3:0 i 
zajęły drugie miejsce w grupie eliminacyjnej. 
#000598
W najnowszym rankingu najlepszych tenisistek świata w czołowej 
dziesiątce nie zaszły żadne zmiany. Prowadzi Szwajcarka Martina 
Hingis wyprzedzając Lindsay Davenport (USA) oraz kolejną 
Amerykankę, Venus Williams. 
#000599
Zespół klubowy WKS Zakopane wygrał biathlonowy bieg sztafetowy 3 
x 7,5 km Ogólnopolskiej Olimpiady Młodzieży Karkonosze-2000. 
Młodzi biathloniści z Zakopanego bezbłędnie strzalali i 
wyprzedzili drugą na mecie sztafetę AZS Wałbrzych (4 rundy 
karne). 
#000600
W meczu piątej, przedostatniej kolejki grupy D Ligi Mistrzyń w 
piłce ręcznej kobiet Montex Lublin przegrał w niedzielę w 
węgierskim Dunaujvaros z tamtejszym zespołem Dunaferr SE 26:32 
(8:13). Polki mają już zapewniony awans do ćwierćfinału Pucharu 
Mistrzów Europy, pytanie tylko z kim zagrają w następnej 
rundzie. Drużyny grać będą według schematu: najlepszy z grupy D 
z drugim zespołem grupy C, a zwycięzca grupy C z drugim grupy D. 
Na identycznej zasadzie dobiorą się w pary ekipy z grup A i B. 
#000601
Czołowy angielski piłkarz David Beckham musi wybierać - rodzina 
czy futbol. W piątek Beckham nie stawił się na treningu drużyny 
Manchester United. Swą absencję tłumaczył chorobą syna. Trener 
MU, Alex Ferguson za absencję na zajęciach wykluczył Beckhama ze 
składu na mecz ligowy z Leeds United. Beckham spotkanie to, 
wygrane przez jego drużynę 1:0, obserwował z trybun. 
#000602
Rywalką Niemki Steffi Graf w kolejnym meczu z cyklu jej 
pożegnania się z kibicami i rywalkami będzie Gabriela Sabatini. 
29-letnia Argentynka była niegdyś partnerką Graf w deblu. 
Spotkanie odbędzie się 19 marca w Hanowerze. 
#000603
Po nowej emisji akcji szwedzkiego klubu piłkarskiego - AIK 
Sztokholm, pierwszym kupcem pakietu wartosci jednego miliona 
koron został ... szwedzki kościół. Prawnik, Bjoern Falkeblad, 
odpowiedzialny za finanse szwedzkiego państwowego kościoła 
uważa, że "inwestycja w AIK jest bardzo dobra, ponieważ klub 
działa profesjonalnie i buduje zespół na poziomie europejskiej 
elity. Myślę, że te akcje są solidną inwestycją na najbliższe 
lata". 
#000604
Od środowego meczu z Turcją w Stambule rozpoczyna się budowa 
drużyny na mistrzostwa Europy - zapowiedział trener 
reprezentacji Norwegii, Johan Semb ogłaszając skład swego 
zespołu. 
#000605
Litewski koszykarz Robertas Javtokas w Kownie ustanowił 
niecodzienny rekord świata w koszykarskich wsadach. Mierzący 210 
cm wzrostu zawodnik włożył piłkę do kosza zawieszonego na 
wysokości 365 cm. 
#000606
Pogodnie, tylko początkowo we wschodniej części kraju 
gdzieniegdzie słaby śnieg. W godzinach wieczornych od zachodu 
zacznie nasuwać się strefa dużego zachmurzenia. Temp. maks. od -
2 st. na wschodzie do 3 st. miejscami na zachodzie. Wiatr słaby 
i umiarkowany, północno-zachodni i zachodni. W Warszawie 
pogodnie. Temp. maks. 0 st. Wiatr słaby północno-zachodni.
#000607
Blisko połowa ankietowanych w lutym przez Demoskop (48 proc.) 
uważa, że wojsko powinno składać się wyłącznie z żołnierzy 
zawodowych. Obowiązkowa służba zasadnicza powinna istnieć nadal 
zdaniem 42 proc. badanych. O konieczności powstania wyłącznie 
armii zawodowej przekonani są przede wszystkim ludzie młodzi (20-
29 lat), osoby ze średnim lub wyższym wykształceniem i 
mieszkańcy dużych miast. Zwolenników obowiązkowej służby 
zasadniczej można znaleźć najwięcej wśród ludzi starszych 
(powyżej 59 lat), osób z podstawowym lub zawodowym 
wykształceniem, o najniższych dochodach oraz wśród mieszkańców 
wsi. Zasadnicza służba zawodowa trwa obecnie 12 miesięcy i okres 
ten powinien pozostać niezmieniony według 55 proc. respondentów. 
Co trzeci badany (29 proc.) chciałby jego skrócenia służby.
#000608
Publiczną debatę na tematy gospodarcze między wicepremierem, 
ministrem finansów, przywódcą UW Leszkiem Balcerowiczem i byłym 
wicepremierem Mirosławem Pietrewiczem (PSL) proponują liderzy 
ludowców. "To byłaby debata o przekształceniach w gospodarce w 
ostatnich ośmiu latach, a przede wszystkim o sytuacji w sektorze 
bankowym." - powiedział PAP wiceprezes PSL Marek Sawicki. 
Zdaniem ludowców fakt, że większość polskich banków znalazła się 
w rękach udziałowców zagranicznych zagraża suwrenności 
gospodarczej Polski. Zdaniem Sawickiego Balcerowicz i Pietrewicz 
są "godnymi siebie przeciwnikami" - obaj są bowiem profesorami 
ekonomii.
#000609
Wiceszef Ministerstwa Spraw Wewnętrznych i Administracji Józef 
Płoskonka uważa, że jest mało prawdopodobne, by w ciągu 
najbliższych lat powstało bądź zlikwidowane zostało jakiekolwiek 
województwo. Wiceminister gościł we wtorek w Gdańsku na 
spotkaniu z przewodniczącymi sejmików wojewódzkich, gdzie został 
poproszony o skomentowanie inicjatywy utworzenia woj. 
środkowopomorskiego.
Tymczasem tego samego dnia w Koszalinie odbyło się spotkanie 
parlamentarzystów SLD z Koszalina i Słupska, gdzie postanowiono, 
że sprawa utworzenia woj. środkowopomorskiego zostanie zgłoszona 
do programu wyborczego SLD w nadchodzących wyborach 
prezydenckich i parlamentarnych.
#000610
Prezydent RP Aleksander Kwaśniewski z małżonką rozpoczął 
oficjalną, dwudniową wizytę w Czechach. Oceniając rozmowy z 
prezydentem Vaclavem Havlem Kwaśniewski oświadczył, że były one 
bardzo szczere i otwarte, i potwierdziły, że stosunki polsko-
czeskie są bardzo dobre. "Mówiliśmy o potrzebie nowych impulsów 
w sprawach rozwoju kontaktów międzyludzkich i kulturalnych. Z 
naszej oceny spraw międzynarodowych jasno wynika, że myślimy 
bardzo podobnie. Stanowiska Polski i Czech w sprawie Bałkanów, 
Rosji czy Unii Europejskiej są niemalże identyczne."
#000611
Stałe przedstawicielstwo Polski w Brukseli odrzuciło 
twierdzenie, jakoby Polsce groziło przesunięcie do drugiej grupy 
kandydatów w kolejce do członkostwa w UE.
"Nie ma żadnych materialnych podstaw, aby twierdzić, iż Polska 
ześlizguje się, czy może się ześlizgnąć poza czołówkę" krajów 
kandydujących do UE - powiedział ambasador Jan Truszczyński 
pytany przez polskich dziennikarzy o stanowisko wobec sygnałów 
dochodzących z francuskich źródeł dyplomatycznych, jakoby nasz 
kraj mógł zostać wykluczony z pierwszej fali poszerzenia UE.
#000612
Komisarz UE ds. poszerzenia Guenter Verheugen pochwalił Węgry za 
postęp na drodze do Unii i zapewnił, że jeśli utrzymają tempo 
dostosowań, uzyskają członkostwo jako jeden z pierwszych 
obecnych kandydatów. 
Verheugen udaje się w czwartek do Warszawy, gdzie - jak sam 
poinformował korespondentów polskich mediów w Brukseli - 
powie, że Polska ma wciąż szansę wejść do Unii Europejskiej w 
2003 roku razem z innymi czołowymi kandydatami, ale pod 
warunkiem, że przyspieszy przygotowania do członkostwa.
"Docelowa data Polski jest realistyczna i Polska może ją 
osiągnąć, jeżeli - jest mocne jeżeli - przyspieszy dostosowanie 
prawa, wdrażanie go, przedstawi program, na przykład dla 
rolnictwa, umocni zdolność administracyjną."
#000613
Dowódca bojowników czeczeńskich Salman Radujew, który miał - 
według Rosjan - zginąć podczas walk, żyje i ukrywa się w górach 
na południu Czeczenii - poinformowała we wtorek agencja Interfax, 
powołując się na rosyjskie służby bezpieczeństwa. Anonimowe 
źródło w tych służbach podało, że Radujew "nie jest nawet ranny".
Rosyjscy wojskowi poinformowali w ubiegłym tygodniu, że Salman 
Radujew zginął w rejonie Nogaj-jurt na wschodznie Czeczenii, w 
pobliżu granicy z Dagestanem.
#000614
Wzrost PKB o 6-7 proc. już w najbliższych latach, orientacja na 
Europę, członkostwo Ukrainy w Unii Europejskiej, walka z 
korupcją i ubóstwem oraz legalizacja "szarej strefy" - to 
zasadnicze tezy orędzia prezydenta Leonida Kuczmy.
Prezydent, występując przed parlamentem, opowiedział się za 
"moralnie dyskusyjną, ale konieczną legalizacją szarej strefy". 
Warunek, powiedział, jest jeden: "do kraju mają wrócić 
pieniądze, zgromadzone na zagranicznych kontach". Kuczma 
potwierdził wolę kontynuowania reformy rolnej i uwolnienia 
ukraińskiego chłopa z "niewoli pańszczyźnianej". Wyjaśnił przy 
tym, że chłopa zniewala system kołchozowy. Polityka zagraniczna 
ma nadal opierać się na "wielowektorowości". Wśród głównych 
"wektorów" Kuczma wymienił państwa Unii Europejskiej, Stany 
Zjednoczone i Polskę. 
#000615
Parlament Ukrainy zniósł karę śmierci. Tym samym Ukraina 
wykonała jedno z najważniejszych zobowiązań wobec Rady Europy, 
do której należy od 1995 r. Nowelizację kodeksu kranego poparło 
229 z 269 obecnych na sali obrad deputowanych, 15 było przeciw. 
Frakcje lewicowe nie wzięły udziału w głosowaniu.
#000616
NATO podejmie zdecydowaną akcję, aby uprzedzić działania 
"ekstremistów każdej ze stron" w Kosowie, zmierzające do 
podgrzania atmosfery - ostrzegł sekretarz generalny 
sojuszu George Robertson. W wywiadzie dla brytyjskiej telewizji 
Sky News podkreślił, że siły NATO (w ramach kontyngentu KFOR) 
będą działać zdecydowanie przeciwko tym, którzy chcą zaszkodzić 
misji w Kosowie. Przypomniał, że to oddziały NATO nie dopuściły 
w poniedziałek do kolejnych starć pomiędzy Albańczykami a 
Serbami w Kosovskiej Mitrovicy.
#000617
Senator stanu Arizona John McCain zwycięży we wtorkowych 
kluczowych prawyborach Partii Republikańskiej w stanach Michigan 
i Arizona - podały CNN, NBC i ABC. Wynika to z sondaży 
przeprowadzonych przez największe amerykańskie sieci telewizyjne 
wśród członków Partii Republikańskiej po ich wyjściu z lokali 
wyborczych, a także z częściowych wyników prawyborów. Z danych 
wynika, że McCain uzyskał "nieznaczną przewagę" nad swoim 
głównym rywalem gubernatorem Teksasu Georgem W.Bushem. Dla 
McCaina zwycięstwo to było ostatnią szansą na zdobycie partyjnej 
nominacji prezydenckiej. W sobotę przegrał z Bushem w Karolinie 
Południowej.
#000618
W ponad dobę po opublikowaniu dramatycznego ultimatum Pekinu, 
grożącego Tajwanowi wojną, rząd w Tajpej odpowiedział 
komunistycznym władzom Chin, że od 1949 r. po obu stronach 
Cieśniny Tajwańskiej istnieją dwa odrębne rządy.
"Chińscy komuniści nadal zamykają oczy na fakt istnienia 
Rapubliki Chińskiej (Tajwanu). Takie stanowisko Pekinu może 
jedynie prowadzić do dalszych problemów w stosunkach po obu 
stronach Zatoki Tajwańskiej oraz pogłębienia napięć" - 
powiedział  przedstawiciel Rady do spraw Kontynentu 
(zajmującej się kontaktami z ChRL) Lin Chong-pin.
#000619
WIG wzrósł we wtorek o 2,7 proc. do 21.919,8 pkt., ustanawiając 
kolejny rekord. Podczas wtorkowej sesji warszawskiej Giełdy 
Papierów Wartościowych wzrósł kurs 127 akcji, 51 spadł, 42 nie 
zmienił się. Na rynku NFI wzrósł kurs 10 funduszy, 2 spadł, a 3 
nie zmienił się.
#000620
WIG osiągając we wtorek trzeci od dwóch tygodni rekordowy 
poziom (21.919,8 pkt.), znalazł się na górnej linii 
długoterminowego kanału wzrostowego, a jego przebicie może 
otworzyć drogę do dalszych wzrostów - uważa Marek Pokrywka, z DM 
BOŚ SA. "Jeżeli WIG wybije się z kanału, prawdopodobieństwo 
większej korekty spadnie i droga do poziomu 30.000 pkt. zostanie 
otwarta." Zdaniem maklera linia oporu dla WIG znajduje się na 
poziomie 22.500 pkt., podczas gdy we wtorek wartość indeksu 
wzrosła do 21.919,8 pkt. Jednak prawdopodobieństwo korekty, 
która mogłaby wystapić w najbliższym czasie, jest nadal spore.
#000621
Rada nadzorcza BIG Banku Gdańskiego SA potwierdziła we wtorek 
odwołanie prezesa banku Bogusława Kotta i jednego członka 
zarządu, Annę Rapacką. Rada zawiesiła do 30 czerwca dwóch 
członków zarządu, Juliannnę Boniuk i Zbigniewa Sobolewskiego i 
powołała na wiceprezesa Janusza Lazarowicza, powierzając mu 
kompetencje prezesa.
Część członków rady nadzorczej BIG BG zgłosi zastrzeżenia wobec 
jej wtorkowych decyzji.
Hubert Janiszewski związany z Deutsche Bankiem został nowym 
prezesem rady nadzorczej BIG BG, wiceprezesem został Richard 
Steinig, a sekretarzem Bogdan Dzudzewicz.
Na wtorkowym posiedzeniu rady BIG BG było 15 członków. Nie 
uczestniczyło w posiedzeniu czterech członków ze starego 
zarządu.
Nowa rada BIG BG zabroniła zarządowi banku zbywania spółek 
zależnych. Wcześniej Deutsche Bank, który ma 10 przedstawicieli 
na 19 członków w rady informował, że podejrzewa, iż zarząd BIG 
BG planuje sprzedaż istotnych aktywów banku, co, w ocenie 
Deutsche, mogłoby się okazać dla BIG BG niekorzystne. Spółkami 
zależnymi BIG BG są miedzy innymi Bel Leasing, dom maklerski i 
55 proc. udziałów w OFE Ego.
#000622
Stopa bezrobocia wzrosła w styczniu do 13,6 proc. ludności 
zawodowo czynnej z 13,0 proc. w grudniu i 11,4 proc. w styczniu 
1999 roku.
#000623
Rząd postanowił, że jeśli resorty nie zgłoszą zastrzeżeń do 
nowego projektu nowelizacji ustawy o komercjalizacji i 
prywatyzacji przedsiębiorstw państwowych, to trafi on prosto do 
Sejmu, bez dyskusji podczas obrad Rady Ministrów.
#000624
Rząd potwierdził we wtorek plany oferty publicznej drugiej 
transzy 20-30 proc. akcji PKN i możliwość emisji nowych akcji w 
drugim lub trzecim kwartale 2000 roku.
#000625
Polski Koncern Naftowy obniży od 23 lutego ceny oleju napędowego 
o 80 złotych za tonę, czyli o około 8 groszy za litr, nie zmieni 
natomiast cen benzyn.
#000626
Ponad 4,5 mld złotych przychodów, 512 mln zł zysku i miliard 
złotych na inwestycje założył w planie na 2000 rok lubiński 
producent miedzi KGHM Polska Miedź SA.
#000627
Według wstępnych danych w 1999 roku PZU SA osiągnął 467,9 mln 
zł zysku netto wobec 289,7 mln w 1998 roku.
#000628
Zwołana na wtorek Rada Nadzorcza PZU SA nie odbyła się z braku 
kworum.
#000629
Od 1 marca Idea, sieć Polskiej Telefonii Komórkowej Centertel 
będzie działać także w systemie GSM 900. Dzięki temu zwiększy 
się jej zasięg i dostęp do sieci będzie miało najpierw 78 proc. 
a pod koniec 2000 roku 90 proc. populacji.
#000630
Stałe przedstawicielstwo Polski w Brukseli odrzuciło we wtorek 
twierdzenie, jakoby Polsce groziło przesunięcie do drugiej grupy 
kandydatów w kolejce do członkostwa w UE.
#000631
Angielsko-holenderski koncern Unilever - wielki producent 
proszków do prania i artykułów spożywczych - zapowiedział 
wielkie redukcje. Nie wiadomo, jaka będzie skala redukcji 
koncernu Unilever w Polsce. W ciągu pięciu lat koncern zamierza 
na świecie zamkąć 100 ze swych 250 fabryk i zwolnić ok. 25 
tysięcy z 280 tys. pracowników.
#000632
Czeski rząd rozważa możliwość sprzedaży 30 proc. akcji koncernu 
Skoda Auto Volkswagenowi AG za 12 mld koron (340 mln 
euro).
#000633
Sukcesorka radzieckiego KGB, Federalna Służba Bezpieczeństwa 
(FSB), zajmuje się szpiegostwem internetowym. Zebrane materiały 
służą wywiadowi gospodarczemu mogą też być wykorzystane do 
szantażu - ostrzega Associated Press.
#000634
Ceny samochodów osobowych spadną w tym roku w Niemczech nawet o 
20 procent - przewiduje pismo gospodarcze "DM" w najnowszym 
numerze.
#000635
W poniedziałek zmarła w Warszawie w wieku 96 lat Halina 
Auderska, pisarka, dramaturg, leksykograf, autorka "Ptasiego 
gościńca" i "Babiego lata". Urodziła się 3 lipca 1904 w Odessie. 
Po rewolucji w Rosji wraz z rodziną znalazła się w Warszawie. 
Jako żołnierz Armii Krajowej była sprawozdawcą wojennym 
Powstania Warszawskiego. Odegrała czołową rolę w akcji "N" - 
głośnej akcji propagandowej działań dywersyjnych wśród 
hitlerowskich sił zbrojnych. Po wojnie zajmowała się 
poszukiwaniem dzieci wywiezionych do Niemiec. Zadebiutowała już 
w 1924 r., ale jej liczące się dzieła powstały znacznie później. 
Najgłośniejsze jej utwory - "Ptasi gościniec", a potem "Babie 
lato" - dylogia powieściowa, ukazały się dopiero w latach 70. 
Oba utwory miały trudności wydawnicze, gdyż poruszały ukrywany 
jeszcze wówczas temat syberyjskich losów Polaków na Wschodzie.
#000636
Andres Amoros jest autorem libretta, a Cristobal Halffter 
partytury opery "Don Kichot", której światowa prapremiera 
odbędzie się w środę na scenie Teatru Królewskiego w Madrycie.
Przedpremierową, ostatnią próbę generalnę sztuki przeprowadzono 
z udziałem publiczności w poniedziałek wieczorem. Reżyser 
spektaklu, Niemiec Herbert Wernicke, ukazał mit o błędnym rycerzu
Don Kichocie we współczesnej scenografii, w której nie brak 
samolotów i fruwających książek.
Szaleństwo tytułowego bohatera ukazano jako formę jego walki w 
obronie wolności. Wśród bohaterów opery występuje też autor 
powieści "Don Kichot", don Miguel Cervantes y Saavedra.
#000637
Polskie badania w Sudanie ujawniają ślady cywilizacji egipskiej -
tak komentuje wieść o odkryciu świątyni z czasów 
faraońskich nad środowym Nilem prof. Karol Myśliwiec z Zakładu 
Archeologii Śródziemnomorskiej PAN. Od końca stycznia przebywa 
w Sudanie polska Połączona Ekspedycja Archeologiczna w Dolinie 
Środkowego Nilu. Wyprawa kierowana przez dr Bogdana Żurawskiego 
pracować będzie w dolinie rzeki i przyległym pasie pustyni w 
rejonie IV katarakty do 22 marca.
Ekspedycja prowadzi od 1998 poszukiwania na terenach, które 
stanowią prawdziwą archeologiczną "białą plamę". Dlatego każdy 
sezon przynosi serię rewelacyjnych odkryć. W poprzednich latach 
elipa natrafiła na liczne ślady dawnego osadnictwa od starszej 
epoki kamiennej aż po średniowiecze. Największą rewelacją było 
odkrycie legendarnego miasta Kereten z połowy I tysiąclecia 
p.n.e. od stu lat poszukiwanego przez archeologów.
#000638
Sekretarz generalny ONZ Kofi Annan wystąpił z inicjatywą 
ogólnoświatowej akcji w celu obrony języków, którym grozi 
wymarcie. "W epoce globalizacji i współpracy międzynarodowej, w 
której niektóre języki stały się językami światowymi, istnieje 
konieczność obrony różnorodności języków lokalnych" - oświadczył
Annan w komunikacie z okazji międzynarodowego dnia języków 
lokalnych, który ogłosiły ONZ i UNESCO.
Za najbardziej zagrożone uznawane są te języki, którymi mówi 
się w sąsiedztwie obszaru językowego któregoś z wielkich 
języków światowych i regionalnych. Te ostatnie to angielski, 
hiszpański, francuski, arabski, chiński, hindi, rosyjski oraz 
niemiecki.
"Liczne języki, wśród 6 tysięcy, którymi dzisiaj się mówi, 
zagrożone są wymarciem w ciągu dwudziestu najbliższych lat." - 
napisał Annan.
#000639
Wylądował na terenie Ośrodka Lotów Kosmicznych Kennedy'ego na 
Florydzie we wtorek, po zakończeniu jedenastodniowej 
operacji kartograficznej. Misja polegała na zebraniu zdjęć 
radarowych, mających posłużyć do sporządzenia dokładniejszych niż 
kiedykolwiek trójwymiarowych map powierzchni Ziemi. Na 
trójwymiarową mapę naniesione zostanie dane o ponad 70 proc. 
powierzchni Ziemi. Sześcioosobowa załoga promu przywiozła na 
Ziemię 326 kaset z cyfrowymi zapisami; odpowiada to 20.600 płyt 
CD-ROM. Przeanalizowanie danych zajmie im co najmniej rok.
#000640
Amerykańska sonda Galileo przeleciała we wtorek zaledwie 200 
kilometrów od ognistej powierzchni Io, jednego z księżyców 
Jowisza, bliżej niż kiedykolwiek przedtem. Naukowcy z Pasadeny 
poinformowali, że kamery sondy powinny były sfilmować czynne 
wulkany Io i pola ognistej lawy. Przesłanie obrazów na Ziemię ma 
nastąpić za miesiąc. Galileo, wysłany w przestrzeń 
międzyplanetarną w roku 1989, wszedł na orbitę wokółjowiszową w 
roku 1995. Od tego czasu bada Jowisza i jego księżyce.
#000641
Sześć obrazów, w tym płótno Jerzego Kossaka, skradziono we wtorek 
przed południem z mieszkania w centrum Krakowa - poinformowała 
policja.
Nieznani sprawcy włamali się do mieszkania w kamienicy wyłamując 
drzwi balkonowe. Zabrali m.in płótno Jerzego 
Kossaka przedstawiające trójkę koni ciągnących sanie. Skradziono 
także obrazy z kwiatami i pejzażami autorów Zofii Miller, Ewy 
Antoniewicz i Józefa Cempli. Właściciel, którego od poniedziałku 
nie było w domu, nie potrafi oszacować wartości zrabowanych 
dzieł.
To już trzecia w tym roku kradzież obrazów w Krakowie. Na 
początku lutego z domu jednorodzinnego w Krakowie włamywacze 
skradli cztery obrazy XX-wiecznych malarzy. Kilka dni później z 
mieszkania w centrum miasta zniknęły trzy obrazy, w tym płótno 
nieznanego autora z przełomu XV i XVI w.
#000642
Z badania przeprowadzonego przez kalifornijski Uniwersytet 
Stanforda wynika, że Internet zwiększa izolację społeczną 
użytkowników Sieci i zmniejsza zaangażowanie w życie społeczne 
bardziej, niż telewizja. Prof. Norman Nie, który kierował 
badaniem powiada, że "im więcej ludzie +żeglują+ w Internecie, 
tym mniej czasu poświęcają rodzinie i przyjaciołom". "Oglądają 
mniej telewizję, ale też mniej czasu przeznaczają na 
telefoniczne pogawędki, czy na spotkania." Jedna czwarta 
ankietowanych internautów odnosi wrażenie, że właśnie tak się 
dzieje w ich przypadku. "Problem dopiero się wyłania i trzeba go 
pilnie obserwować" - podkreśla prof. Nie.
Pesymistycznych ocen badaczy z Uniwersytetu Stanforda nie 
podziela część socjologów. Przeciwnie - wielu z nich podkreśla 
korzyści płynące z istnienia poczty elektronicznej, czy 
możliwości uczestniczenia w dyskusjach on-line.
"Nie ulega wątpliwości, że Sieć pozwala utrzymać kontakty. Ale 
nigdy nie będzie można e-mailem wypić z kimś piwa, czy wziąć 
kogoś w ramiona" - replikuje prof. Norman Nie.
#000643
Paweł Frąckowiak (Aeroklub Poznański) podczas pobytu w 
Australii ustanowił szybowcowy rekord świata w klasie światowej, 
przelatując szybowcem polskiej konstrukcji PW-5 trasę trójkąta 
długości 100 km z prędkością 110,57 km/h.
#000644
Mariusz Czerkawski w poniedziałek rozegrał czterechsetny mecz 
w NHL. Na taki bilans złożyła się niemal sześcioletnia gra 
pierwszego polskiego hokeisty w zawodowej lidze hokejowej za 
Oceanem.
#000645
Na kilkadziesiąt godzin przed towarzyskim spotkaniem 
piłkarskim Francja-Polska w Saint-Denis pod Paryżem, ekipa 
gospodarzy, z której na 18 graczy 15 pochodzi z ekipy mistrzów 
świata, wydaje się wyluzowana i pewna siebie, donosi zgodnie 
wtorkowa prasa nad Sekwaną.
#000646
Francja pokonała Polskę 1:0 (0:0) w towarzyskim meczu piłkarskim 
drużyn młodzieżowych, rozegranym w podparyskim Beauvais. Jedyna 
bramka padła w 86 minucie meczu.
#000647
Trzy polskie grupy zawodowe - Mróz Supradyn Witaminy, MAT 
Ceresit CCC i Atlas Lukullus Ambra - wystartowały w drugiej 
edycji wyścigu kolarskiego Dookoła Argentyny, który rozpoczął 
się w poniedziałek w Rosario.
#000648
Polska przegrała z Niemcami 2:3 i wygrała z Danią 3:2 w 
ostatnich meczach grupy D turnieju mężczyzn w rozgrywanych w 
Kuala Lumpur drużynowych mistrzostwach świata w tenisie 
stołowym.
#000649
Do 30 czerwca kluby piłkarskie i zawodnicy zostali zobowiązani 
do zmiany dotychczasowych kontraktów w taki sposób, aby umowy 
między nimi otrzymały formę i treść zgodną z przyjętymi przez 
zarząd PZPN przepisami.
#000650
Lothar Matthaeus będzie rekordzistą świata pod względem występów 
w narodowych barwach, rozgrywając 144 mecz w piłkarskiej 
reprezentacji Niemiec, w środę w Amsterdamie przeciwko 
Holandii.
#000651
Minister sprawiedliwości Belgii odrzucił we wtorek wniosek 
policji, ubiegającej się o pozwolenie na podsłuchiwanie - 
podczas piłkarskich ME'2000 - rozmów z telefonów komórkowych 
należących do chuliganów.
#000652
Francuzka Corinne Niogret zdobyła złoty medal w biegu na 15 km 
biathlonowych mistrzostw świata, które odbywają się w kompleksie 
sportowym Holmenkollen w Oslo.
#000653
Obrońcy tytułu mistrza ligi koszykarzy NBA San Antonio Spurs 
przegrali we własnej hali z Phoenix Suns 89:98.
#000654
Artur Rutkowski i Jacek Korpetta wygrali turniej par (na punkty 
meczowe) podczas 34. Festiwalu Brydżowego w Tel Awiwie. Obaj 
zawodnicy razem z Henrykiem Brodawskim i Jerzym Knigą-Leoszem 
(wszyscy Warszawa) zajęli pierwsze miejsce w rywalizacji 
teamów.
#000655
Polska przegrała z Niemcami 2:3 w meczu czwartej rundy 
drużynowych mistrzostw świata w tenisie stołowym.
#000656
Trener piłkarskiej reprezentacji Jamajki Brazylijczyk Rene 
Simoes podał się do dymisji. Pod jego wodzą piłkarze Jamajki w 
1998 roku po raz pierwszy w historii grali w finałach mistrzostw 
świata.
#000657
Polska pozostaje w chłodnej masie powietrza pochodzenia 
arktycznego, tylko nad zachodnie dzielnice napłynie nieco 
cieplejsze powietrze z zachodu. Ciśnienie w Warszawie w południe 
1013 hPa i rośnie. Na zachodzie i południu kraju pochmurno z 
przejaśnieniami i niewielkie opady śniegu, w woj. zachodnich 
także deszczu ze śniegiem. Poza tym dość pogodnie. Temp. maks. od 
-2 st. w Bieszczadach do 4 st. na zachodzie. Wiatr na ogół słaby.
#000658
Wiceszef klubu parlamentarnego AWS Aleksander Hall (SKL) 
zaproponował, by prawica wystawiła w wyborach prezydenckich 
kandydata, który zyskałby akceptację Lecha Wałęsy i skłonił go 
do rezygnacji ze startu w wyborach. 
"Myślę, że warto się zastanawiać nad taką osobą, której obecność 
w szrankach wyborczych skłoniłaby Lecha Wałęsę do wycofania 
własnej kandydatury. Wiadomo, że są politycy, o których Wałęsa 
wypowiada się pozytywnie i tacy, którzy działają na niego 
alergicznie" - powiedział Hall w "Radiu Gdańsk". 
#000659
Posłowie AWS - autorzy rozesłanej do mediów ankiety nt. polityki 
medialnej Akcji - poinformowali, że polityka ta była przez 
dziennikarzy oceniana najczęściej jako "beznadziejna", 
"nieudolna" i "głupia". Ankietę zorganizował powołany przez 14 
posłów Akcji Zespół ds. oceny dotychczasowych działań AWS.
Za najbardziej niemedialnych polityków AWS zostali uznani 
Kazimierz Janiak, Marian Krzaklewski i Janusz Pałubicki. 
Najlepsze oceny uzyskali Jan Rokita, Andrzej Anusz i Andrzej 
Szkaradek. Źle zostali ocenieni również rzecznicy - rządu 
Krzysztof Luft i rzecznik Klubu AWS Piotr Żak. 
Na pytanie, co mogłoby Akcji przysporzyć więcej głosów 
respondenci w większości odpowiedzieli, że "należałoby powołać 
natychmiast nowy rząd". 
Zdaniem respondentów, Marian Krzaklewski i inni liderzy AWS 
powinni przestać unikać dziennikarzy i jadać obiady w 
najtańszych barach w swoich miejscowościach.
#000660
AWS przedstawi Kolegium IPN następnego kandydata na prezesa 
Instytutu. UW podtrzymuje kandydaturę Bogdana Borusewicza. PSL 
raczej nie wystawi swojego kandydata. Na pewno swojego kandydata 
nie wystawi SLD. W środę Kolegium IPN nie poparło żadnego z 6 
potencjalnych kandydatów na prezesa Instytutu Pamięci Narodowej.
#000661
Za jawnością kontraktów, podpisywanych przez Kasy Chorych z 
placówkami służby zdrowia odpowiada się przewodniczący Okręgowej 
Rady Lekarskiej w Katowicach Wojciech Marquardt. "To środki 
publiczne, dlatego ważna jest kontrola nad sposobem ich 
wydawania. Kontrakty podpisują wyłącznie Kasy Chorych, nie można 
więc mówić o konieczności zachowania tajemnicy handlowej" - 
powiedział Marquardt.
#000662
Konieczne jest systemowe uregulowanie przekształceń 
własnościowych publicznych placówek medycznych - uważają 
związkowcy, dyrektorzy ZOZ-ów i część samorządowców Mazowsza - 
uczestnicy debaty na temat prywatyzacji służby zdrowia. Debata 
odbyła się w środę pod hasłem "Przeciw prywatyzacji i likwidacji 
szpitali województwa mazowieckiego". Zorganizowała ją Rada 
Wojewódzka Ogólnopolskiego Porozumienia Związków Zawodowych, 
Ogólnopolski Związek Zawodowy Pielęgniarek i Położnych oraz 
Ogólnopolski Pracowniczy Związek Zawodowy "Konfederacja Pracy". 
Po spotkaniu powołano Mazowieckie Forum na rzecz Publicznej 
Służby Zdrowia, którego celem jest, jak głosi komunikat wydany 
po debacie, "m.in. przeciwstawienie się dzikiej prywatyzacji 
szpitali". Do Forum przystąpiło 45 osób, m.in. kilku starostów, 
prezydent Płocka, przedstawiciele związków zawodowych.
#000663
SLD krytykuje system kas chorych. "Niewykluczone, że trzeba 
będzie się zastanowić, czy model służby zdrowia opartej o kasy 
chorych jest właściwy i, czy trzeba go kontynuować" - powiedział 
w środę Leszek Miller. Na konferencji prasowej w Centrum Lewicy 
Podlaskiej w Białymstoku Miller przypomniał, że przed 
wprowadzeniem reformy rozpatrywany był także pomysł samorządowej 
służby zdrowia. Lider SLD skrytykował też wdrażanie reformy 
oświaty, zwłaszcza zamykanie wiejskich szkół.
#000664
Klub SLD chce, by podczas najbliższego posiedzenia Sejmu rząd 
poinformował posłów o aktualnym stanie oraz o przyszłości 
sektorów bankowego i ubezpieczeniowego w Polsce. Szef klubu SLD 
Leszek Miller zwrócił się do marszałka Macieja Płażyńskiego o 
wprowadzenie informacji rządu na ten temat do porządku obrad 
Sejmu, który rozpoczyna się 29 lutego. W uzasadnieniu pisma  
Miller podkreślił, że od pewnego czasu zainteresowanie opinii 
publicznej skupia się na sprawie przejęcia BIG Banku Gdańskiego 
przez Deutsche Bank i na związanej z tym kwestii prywatyzacji 
PZU. "Tego typu wydarzenia powodują obniżenie zaufania do 
polskich instytucji ubezpieczeniowych i bankowych. W tych 
okolicznościach niezbędne jest pełne wyjaśnienie wszelkich 
niejasności i poinformowanie opinii publicznej"- argumentuje 
Miller.
#000665
Naczelny Sąd Administracyjny utrzymał w środę w mocy pierwsze 
decyzje pozbawiające przywilejów emerytalnych stalinowskich 
sędziów i prokuratorów z PRL i ZSRR. NSA rozpatrywał pierwszych 
pięć skarg sędziów i prokuratorów, którym na podstawie 
obowiązującej od sierpnia 1998 r. nowelizacji prawa o ustroju 
sądów powszechnych, cofnięto już przywileje emerytalne 
wynikające z tzw. stanu spoczynku. Te osoby (lub ich rodziny) 
dostawałyby takie świadczenia, jak zwykli emeryci a nie wyższe - 
jak dotychczas.
#000666
Zniszczeniem flagi rosyjskiej i wymalowaniem murów konsulatu 
Federacji Rosyjskiej w Poznaniu zakończyła się środowa 
manifestacja Komitetu Wolny Kaukaz. Demonstracje o 
spokojniejszym przebiegu odbyły się również przed ambasadą Rosji 
w Warszawie i konsulatami w Krakowie i Gdańsku. W 56. rocznicę 
masowych deportacji Czeczenów przez NKWD uczestnicy manifestacji 
protestowali przeciwko obecnej wojnie w Czeczenii. 
W warszawskim kościele św. Aleksandra modlono się za ofiary 
wojny rosyjsko-czeczeńskiej i pokój w Czeczenii. 
#000667
Wydalenie z Warszawy pod koniec styczniaa grupy rosyjskich 
dyplomatów spowodowało ponad dwukrotny wzrost - z 17 proc. w 
styczniu do 37 proc. w lutym - negatywnych ocen stosunków polsko-
rosyjskich - wynika z sondażu CBOS. Jednak określenie stosunków 
jako "ani dobre ani złe", dominowało wśród badanych zarówno 
przed wydaleniem rosyjskich dyplomatów z Warszawy, jak i po tym 
wydarzeniu - podkreśla CBOS. Jako "ani dobre, ani złe" oceniło w 
lutym stosunki polsko-rosyjskie 53 proc. ankietowanych, jako 
dobre - 3 proc., jako złe - 37 proc., a 7 proc. nie miało 
własnego zdania. 45 proc. badanych uważa, że ustąpienie Borysa 
Jelcyna i przejęcie obowiązków prezydenta przez Władimira Putina 
nie będzie miało żadnego wpływu na stosunki pomiędzy Rosją a 
Polską. 17 proc jest zdania, że stosunki te się pogorszą, a 8 
proc. - że się polepszą. 30 proc. nie ma zdania w tej sprawie.
#000668
Zarobki kobiet w minionym roku były niższe niż zarobki mężczyzn 
o 8 proc. Na stanowiskach kierowniczych wyższego szczebla 
różnica ta na niekorzyść kobiet wynosiła 13 proc. - wynika z 
raportu Państwowej Inspekcji Pracy.
#000669
Spotkanie z premierem Miloszem Zemanem było jednym z głównych 
punktów ostatniego dnia oficjalnej wizyty prezydenta 
Aleksandra Kwaśniewskiego w Czechach. Po spotkaniu w Pradze z 
szefem czeskiego rządu prezydent Kwaśniewski podkreślił, że oba 
kraje, które osiągnęły jeden ze swych strategicznych celów - 
członkostwo w NATO, czeka teraz kolejny etap integracji - 
członkostwo w Unii Europejskiej. Wyraził przekonanie, że 
współpraca Polski i Czech oraz obu tych krajów w ramach Grupy 
Wyszehradzkiej pozwoli na spełnienie postawionego sobie zadania: 
osiągnięcie pełnej gotowości na wejście do Unii z końcem 2002 r.
Zdaniem premiera Zemana, mimo że stosunki czesko-polskie są 
bardzo dobre, ciągle jest co w nich poprawiać. Należy 
zintensyfikować współpracę i wymianę kulturalną, współdziałanie 
w ramach polsko-czeskich euroregionów, a także rozbudowę przejść 
granicznych.
Po południu prezydent Kwaśniewski przebywał w Brnie, gdzie na 
Uniwersytecie Masaryka otrzymał Złoty Medal tej uczelni - 
najwyższe odznaczenie, jakie przyznaje ona osobom życia 
publicznego. Prezydent odwiedził mający siedzibę w tym 
mieście Trybunał Konstytucyjny Republiki Czeskiej. Zwiedził też 
byłe więzienie twierdzy na Szpilbergu, gdzie pod tablicą 
upamiętniającą więzionych tam w latach 1839-48 i w okresie II 
wojny światowej Polaków złożył wieniec.
#000670
Sekretarz kremlowskiej Rady Bezpieczeństwa Siergiej Iwanow 
zapewnił w środę, że nowa doktryna wojenna stanowi, iż Moskwa 
nie użyje jako pierwsza broni nukleranej, lecz sięgnie po nią, 
gdy będzie zagrożone istnienie Rosji. Nowa doktryna, przyjęta 
przez konsultacyjną Radę Bezpieczeństwa (RB) na początku lutego, 
nie została jeszcze opublikowana. Wcześniejsze wersje, które 
streszczała prasa, wywoływały obawy, iż Moskwa przybrała 
bardziej agresywny ton wobec Zachodu.
#000671
Rosyjskie oddziały kontynuowały w środę ofensywę przeciwko 
ostatnim bastionom bojowników w górach na południu Czeczenii, a 
organizacje obrony praw człowieka opublikowały świadectwa 
okrucieństw wobec cywilów w Czeczenii. Mająca swą siedzibę w 
Nowym Jorku organizacja Human Rights Watch opublikowała w środę 
raport o największej masowej egzekucji w Czeczenii. Według 
raportu, rosyjscy żołnierze rozstrzelali na początku lutego w 
Groznym co najmniej 62 osoby.
Tego samego dnia w Paryżu pozarządowa organizacja Lekarze 
Świata, która - jak podają agencje - jako jedyna ma swych 
przedstawicieli w Czeczenii, skrytykowała rosyjskie zbrodnie w 
zbuntowanej republice. Prezes organizacji Jacky Mamou 
powiedziała, że w Czeczenii dochodzi do aktów, które można 
określić mianem "masowych zbrodni wojennych", całkowicie 
naruszających konwencje genewskie. Do tych aktów zaliczyła 
porwania, egzekucje, celowe ataki na ludność cywilną.
W środę granice Czeczenii z resztą Rosji pozostawały zamknięte w 
obawie przed ewentualnymi atakami Czeczenów w związku z 
przypadającą tego dnia 56. rocznicą deportacji prawie 650 tys. 
Czeczenów do Azji Środkowej i na Syberię. Wywózkę zarządził 
Stalin. Również w środę rosyjska telewizja RTR podała, że wykryto 
przygotowywania do zamachu na p.o. prezydenta Władimira Putina. 
Zamachu miano dokonać podczas pobytu Putina w Petresburgu, gdzie 
premier i szef państwa ma wziąć udział w pogrzebie byłego mera 
tego miasta Anatolija Sobczaka.
#000672
Rosyjski korespondent Radia Swoboda Andriej Babicki żyje i 
znajduje się wśród cywilów w Czeczenii - zapewnił w środę p.o. 
prezydenta Rosji Władimir Putin, cytowany przez szefa dyplomacji 
brytyjskiej Robina Cooka. 16 stycznia podczas opuszczania 
Groznego Rosjanie zatrzymali Babickiego pod zarzutem uczestnictwa 
w zbrojnym ugrupowaniu. Potem poinformowano, że został wymieniony 
na rosyjskich jeńców wojennych. Jego rodzina i koledzy wątpią 
jednak, by do takiej wymiany doszło. Podejrzewają, że Babicki 
stał się obiektem manipulacji rosyjskich służb specjalnych.
#000673
- wynika z sondażu centrum badania opinii publicznej WCIOM. To o 
jeden procent więcej, niż w ubiegłym tygodniu, gdy, wg tego 
samego ośrodka badań Putina popierało 58 proc. Rosjan. O tyle 
samo, czyli o 1 proc., spadło poparcie dla innego kandydata na 
prezydenta, lidera rosyjskich komunistów Giennadija Ziuganowa, 
który w obecnym sondażu zebrał 18 proc. głosów  (przed tygodniem 
19 proc.). O jeden procent w porównaniu z ubiegłym tygodniem - 
do 3 proc. - spadło poparcie dla szefa liberalnego "Jabłoka" 
Grigorija Jawlińskiego.
#000674
Francja wyśle do Kosowa dodatkowo 600-700 żołnierzy, którzy 
zostaną rozmieszczeni w Kosovskiej Mitrovicy, gdzie wciąż 
dochodzi do starć między ludnością albańską i 
serbską - poinformował na konferencji prasowej w Waszyngtonie 
francuski minister obrony Alain Richard. Jego amerykański 
partner William Cohen uchylił się od jednoznacznej odpowiedzi, 
czy do Kosowa pojadą również kolejni żołnierze z USA. Powiedział 
tylko, iż nie zapadły jeszcze żadne decyzje w tej 
sprawie. Anonimowe źródła w administracji amerykańskiej, na które 
powołuje się agencja Associated Press, utrzymują jednak, że 
jednostka ekspedycyjna marines jest już przygotowana do wyjazdu 
do francuskiego sektora w Kosowie. Cytując z kolei anonimowego 
przedstawiciela NATO w Brukseli, AP podała, że Sojusz kieruje do 
Kosovskiej Mitrovicy dodatkowo 2 tys. żołnierzy z USA, 
W.Brytanii, Belgii, Niemiec, Danii i Grecji.
#000675
Parlament Europejski przyznał się w środę do bezradności w 
sprawie amerykańskiego programu wywiadowczego "Echelon", który 
służy monitorowaniu międzynarodowej łączności telekomunikacyjnej.
"Będzie trudno cokolwiek zrobić na podstawie tego, co tutaj 
usłyszeliśmy, bez większej liczby konkretnych i szczegółowych 
dowodów szpiegostwa gospodarczego" - podsumował dwudniowe 
przesłuchania w tej sprawie szef Komisji Swobód Obywatelskich 
unijnego Parlamentu, Brytyjczyk Graham Watson.
Autor raportu zamówionego przez Europarlament, brytyjski ekspert 
Duncan Campbell, potwierdził swoje spostrzeżenia, że wywiad 
amerykański monitoruje na całym świecie rozmowy telefoniczne, 
faksy i e-maile przekazywane przez satelity i kable podmorskie.
#000676
Papież Jan Paweł II - który nie mógł pojechać do Iraku, by 
odwiedzić miejsce urodzin patriarchy Abrahama - odbył w środę 
"duchową pielgrzymkę" do Ur, gdzie na świat przyszedł ojciec w 
wierze żydów, chrześcijan i muzułmanów. Ojciec Święty brał udział 
w ceremonii, która składała się z modlitw, czytań z Pisma 
Świętego i oglądania filmu o Ur Chaldejskim. Idea pielgrzymki do 
świętego miejsca - znajdującego się w starożytnej Mezopotamii - 
upadła, gdy w grudniu rząd iracki poinformował, że nie jest w 
stanie zorganizować pobytu Ojca Świętego.
Dziś papież rozpoczyna pierwszą podróż do źródeł 
chrześcijaństwa. Przez trzy dni będzie w Egipcie, gdzie odwiedzi 
górę Synaj, na której Mojżesz otrzymał od Stwórcy tablice z 
Dziesięcioma Przykazaniami.
#000677
Rabin Arthur Hertzberg, były przywódca Amerykańskiego Kongresu 
Żydowskiego, oświadczył w środę w Izraelu, że Watykan powinien 
opublikować dokumenty z okresu drugiej wojny światowej. Jego 
zdaniem dokumenty te mogą udowodnić, że Kościół rzymskokatolicki 
wiedział o systematycznym mordowaniu Żydów w okupowanej 
Polsce.
Hertzberg uważa, że tajne dokumenty Watykanu - korespondencja 
papieża Piusa XII z polskimi biskupami - udowodniłyby, iż 
osobistości kościelne wiedziały o zabijaniu Żydów. Powiedział, 
że polscy biskupi informowali Watykan "przynajmniej raz w 
tygodniu o tym, co rozgrywało się na ich oczach", ale że ich 
raportów nie włączono do jedenastu opublikowanych przez Watykan 
tomów dokumentów, dotyczących działań Kościoła w czasie wojny.
#000678
Rząd niemiecki obawia się, że po rozwiązaniu kwestii odszkodowań 
dla ofiar pracy przymusowej mogą pojawić się kolejne roszczenia 
reparacyjne ze strony krajów poszkodowanych w II wojnie 
światowej. Rzeczniczka rządu Charima Reinhardt potwierdziła w 
środę w Berlinie, że problem ten był przedmiotem rozmowy między 
kanclerzem Gerhardem Schroederem a głównym negocjatorem 
niemieckim do spraw odszkodowań dla robotników przymusowych Otto 
Lambsdorffem.
#000679
Tylko 13 procent Niemców rozważa, czy przyłączyć się do bojkotu 
Austrii, rezygnując ze spędzania tam urlopu bądź kupowania 
austriackich towarów - poinformował austriacki dziennik "Der 
Standard" cytując wyniki badania Gallupa. Około 84 procent 
Niemców odrzuca turystyczny bojkot Austrii.
Wezwania do takiego bojkotu pojawiły się w państwach Unii 
Europejskiej po wejściu do austriackiego rządu prawicowo-
populistycznej Partii Wolnościowej (FPOe) Joerga Haidera.
53 procent respondentów jest przeciwnych sankcjom wobec Austrii, 
natomiast 41 procent popiera je. 62 procent jednoznacznie 
określa FPOe jako ugrupowanie wrogie cudzoziemcom. Dla 69 
procent ankietowanych Haider to silna osobowość przywódcza.
#000680
Około 100 osób prawdopodobnie zginęło w ciągu trzech dni starć 
między chrześcijanami a muzułmanami w nigeryjskim mieście 
Kaduna, pomimo podejmowanych przez policję prób powstrzymania 
fali przemocy. Starcia rozpoczęły się w poniedziałek, gdy 
muzułmanie próbowali powstrzymać demonstrację chrześcijan 
przeciwko propozycji wprowadzenia w liczącej milion mieszkańców 
prowincji Kaduna (ze stolicą o tej samej nazwie) radykalnego 
islamskiego prawa - szariatu.
#000681
Indeks rynku podstawowego WIG wzrósł w środę o 2,5 proc. do 
22.475,8 pkt. ustanawiając kolejny, piąty rekord w ciągu 
miesiąca. Na środowej sesji warszawskiej Giełdy Papierów 
Wartościowych wzrósł kurs 90 akcji, 95 spadł, a 35 nie zmienił 
się. Na rynku funduszy wzrósł kurs I NFI, kurs 9 funduszy spadł, 
a 5 nie zmienił się.
#000682
W najbliższym czasie WIG powinien wzrosnąć do 23.800 punktów - 
uważa Marek Pokrywka, makler DM BOŚ. 
"Po środowym wzroście WIG osiągnął 22.475,8 punktów, dochodząc 
do górnej linii kanału trendowego, która może stanowić barierę 
dla dalszych wzrostów - powiedział.
Dodał, że skala środowego popytu na akcje spółek branży 
teleinformatycznej wskazuje, iż WIG podczas najbliższych sesji 
upora się z tą barierą.
Zdaniem maklera, spółki z branży teleinformatycznej mają jeszcze 
ok. 10-proc. potencjał wzrostowy. 
"Później można oczekiwać korekty" - powiedział. Dodał, że 
trudno obecnie prognozować jej zasięg i czas trwania.
Wg Marka Pokrywki poza branżą teleinformatyczną pozostałe 
branże wyglądają raczej mizernie. 
#000683
Rada Polityki Pieniężnej (RPP) podniosła od czwartku stopę 
redyskontową do 20 proc. z 19,0 proc., lombardową - do 21,5 proc. 
z 20,5 proc., interwencyjną - do 17,5 proc. z 16,5 proc. 
#000684
Cel inflacyjny na 2000 rok, wynoszący 5,4-6,8 proc., może być 
zagrożony - poinformowała po posiedzeniu RPP Hanna Gronkiewicz-
Waltz, prezes NBP.
#000685
RPP nie zamierza zmieniać tegorocznego celu inflacyjnego 5,4-6,8 
proc. - poinformował po środowym posiedzeniu Rady jej członek 
Bogusław Grabowski.
#000686
Podwyżka stóp nie spowoduje pogorszenia salda obrotów 
bieżących, które w zeszłym roku osiągnęło 7,6 proc. PKB - 
poinformował członek RPP Dariusz Rosati.
#000687
Podwyżka stóp procentowych o jeden punkt może spowodować 
krótkotrwałe osłabienie na giełdzie - powiedział PAP w środę 
członek RPP Grzegorz Wójtowicz.
#000688
Podaż pieniądza wzrosła w I dekadzie lutego o 1,8 proc., czyli 
o 4.579,3 mln zł - do 259.786,2 mln zł, po spadku w styczniu o 
3,1 proc. - podał wstępne dane Narodowy Bank Polski. Aktywa 
zagraniczne netto wzrosły w I dekadzie lutego o 1,1 proc., czyli 
299,5 mln USD - do 27.001,4 mln USD, po wzroście w styczniu o 
0,1 proc.
#000689
Inflacja rok do roku w lutym wyniesie 10,4-10,5, a w 
porównaniu ze styczniem ceny wzrosną o 1,5-0,8 proc. Na 
precyzyjne szacunki jest jeszcze za wcześnie (analicytycy).
#000690
W I połowie lutego ceny żywności i napojów bezalkoholowych 
wzrosły o 0,7 proc. w porównaniu z II połową stycznia i o 1,2 
proc. w stosunku do I połowy stycznia - podał Główny Urząd 
Statystyczny.
#000691
Od czwartku 24 lutego Rafineria Gdańska SA obniża cenę oleju 
napędowego o 80 zł na tonie.
#000692
Agencja ratingowa Moody's przyznała ocenę Baa3/P-3 Bankowi 
Gospodarki Żywnościowej SA. Jest to pierwszy kompleksowy rating 
w historii tego banku.
#000693
Agencja ratingowa Thomson Financial BankWatch podwyższyła 
rating lokalny dla Wielkopolskiego Banku Kredytowego SA z IC-A/B 
na IC-A.
#000694
W porównaniu ze styczniem 1999 roku w ubiegłym miesiącu spadła w 
Polsce sprzedaż samochodów osobowych o 20,39 proc. oraz 
dostawczych o 8,02 proc. - podała firma Samar, monitorująca 
rynek sprzedaży aut.
#000695
114,9 mln zł wyniósł zysk netto Rafinerii Gdańskiej SA w 1999 
roku. Wynik ten jest o blisko 29 proc. gorszy niż w roku 
poprzednim.
#000696
W ciągu najbliższych 20-25 lat Rosja będzie potrzebowała 
inwestycji wartości 2500 mld dolarów, czyli co najmniej 100 
miliardów rocznie - uważa rosyjskie ministerstwo gospodarki. 
#000697
Arabskie kraje naftowe Zatoki Perskiej zgodziły się, że 
konieczne jest ustabilizowanie rynku naftowego, który w 
ostatnich dwóch latach był widownią skoków cen, potencjalnie 
groźnych dla importerów, jak i dla producentów.
#000698
Rosja po raz kolejny zaproponowała Ukrainie, aby w zamian za 
długi Kijów przekazał pakiety kontrolne akcji swych największych 
i najlepszych przedsiębiorstw. Poinformował o tym w Kijowie 
wicepremier Rosji Michaił Kasjanow.
#000699
Ukraiński aktor Bohdan Stupka, odtwórca roli Chmielnickiego w 
filmie Jerzego Hoffmana "Ogniem i mieczem" został odznaczony 
przez prezydenta Aleksandra Kwaśniewskiego Krzyżem Oficerskim 
Orderu Zasługi RP.
Stupka, jeden z najwybitniejszych współczesnych aktorów 
ukraińskich, w styczniu został ministrem kultury i sztuki 
Ukrainy. Po przyjęciu roli Chmielnickiego w "Ogniu i mieczem" 
otrzymywał telefony z zarzutami, że "sprzedał się Polakom".
Sam aktor nie miał sobie niczego do zarzucenia. "Chmielnickiego 
pokazano w filmie bardzo dostojnie. I nic dziwnego, w końcu był 
to człowiek zdolny i światły, władający sześcioma językami."
#000700
Carlos Santana, legendarny gitarzysta rockowy, zdobył nagrody 
muzyczne Grammy za 1999 rok w sześciu kategoriach. Uroczysta 
gala, w czasie której wręczono te prestiżowe wyróżnienia, 
określane niekiedy mianem muzycznych Oscarów, odbyła się w środę 
wieczorem w Los Angeles.
Triumf Santanie przyniósł platynowy album "Supernatural" z 
przebojem "Smooth". Za tę płytę 52-letni gitarzysta był 
nominowany w 10 kategoriach.
Statuetki Grammy przyznawane są w 98 kategoriach. W tym roku 
rozdano je po raz 42.
#000701
Kanclerz Gerhard Schroeder zamierza sprowadzić do Niemiec 30 
tysięcy informatyków z Indii i Europy Wschodniej - twierdzi 
gazeta "Berliner Zeitung" w dzisiejszym wydaniu. Ma to doraźnie 
złagodzić dotkliwy niedobór w Niemczech ok. 75 tysięcy fachowców 
z branży komputerowej. Wg gazety Schroeder poinformował o tych 
zamiarach na środowym posiedzeniu rządu. Kanclerz zamierza 
podobno wprowadzić okresowe zezwolenia na pracę w Niemczech dla 
programistów, specjalistów od baz danych i ekspertów 
komputerowych spoza Unii Europejskiej. Rozważane jest wydawanie 
takich zezwoleń na sześć lat.
#000702
się w środę w Hanowerze. Przez tydzień 7802 wystawców bedzie 
prezentować produkty z branży techniki informacyjnej i 
telekomunikacyjnej. Organizatorzy spodziewają się 700 tys. 
zwiedzających.
Przebojem tegorocznych targów jest standard WAP (Wireless 
Application Protocol), umożliwiający łączenie się z Internetem 
przez telefon komórkowy.
Kanclerz Niemiec Gerhard Schroeder opowiedział się podczas 
uroczystości otwarcia targów za powszechnym dostępem obywateli 
do Internetu i innych nowoczesnych technik informacyjnych.
#000703
Na taką karę skazał Sąd Okręgowy w Krakowie Bogusława Ż., 
jednego z oskarżonych o bestialskie zamordowanie znajomego.
Dwóch pozostałych oskarżonych Rafała P. i Mariusza N. skazano 
na kary po 15 pozbawienia wolności. Każdy ze skazanych ma też 
wypłacić po tysiąc złotych na rzecz rodziny zamordowanego 
Jerzego M. Do zabójstwa doszło 20 września 1995 r. w mieszkaniu 
ofiary w Nowej Hucie. Trzej oskarżeni najpierw pobili, a później 
próbowali powiesić Jerzego M. Kiedy urwał się sznurek i nie 
udała się też próba uduszenia ręcznikiem, poderżnęli mu gardło. 
Przyczyną konfliktu był wg oskarżonych fakt, że Jerzy M. zbyt 
natrętnie zachowywał się wobec żony Rafała P. Koledzy 
postanowili "dać mu nauczkę". Sprawców ustalono na podstawie 
analizy DNA śladów krwi, pozostawionych na miejscu zbrodni.
#000704
Rosyjska kosmonautka Swietłana Sawicka jest prekursorką seksu w 
kosmosie - twierdzi francuski naukowiec Pierre Kohler w książce 
"Ostatnia Misja" (The Final Mission) na temat historii 
rosyjskiej stacji orbitalnej MIR. "O ile seks rosyjski 
najwyraźniej miał charakter spontaniczny, o tyle późniejsze 
amerykańskie próby były elementem systematycznego, tajnego 
programu badań" - twierdzi Kohler, którego odkrycia relacjonuje 
brytyjska gazeta "The Express". Jeśli chodzi o seks w kosmosie, 
to Rosjanie wyprzedzili Amerykanów o 14 lat. Według Kohlera, 
Sawicka jako pierwsza kobieta - już w 1982 roku - odbyła 
stosunek płciowy z co najmniej jednym spośród czterech 
kosmonautów na pokładzie stacji kosmicznej Sojuz 7.
Dla ogromnej większości astronautów i kosmonautów celibat w 
kosmosie nie był problemem. Może jednak stać się nim, jeśli 
zmaterializują się plany trzyletnich podróży na Marsa.
"The Express" dziwi się tak niepraktycznemu pomysłowi, jak seks w 
kosmosie. Wg gazety, trudno sobie wyobrazić coś bardziej 
erotycznie odpychającego niż skafandry, przeszkody w postaci 
braku grawitacji i udręka z powodu niemożności zapalenia 
papierosa, gdy jest już po wszystkim.
#000705
W wieku 85 lat zmarł legendarny piłkarz Anglii - Stanley 
Matthews.
#000706
Polska przegrała z Francją 0:1 (0:0) w towarzyskim meczu 
piłkarskim, który rozegrany został na Stade de France w Paryżu. 
Bramkę w 87. minucie zdobył Zinedine Zidane. Sędziował Kyros 
Vassaras (Grecja). Widzów 80 tys. 
#000707
Polska w czwartej kolejce grupy B eliminacji ME koszykarzy 
przegrała z Czechami 69:80 (24:41).
#000708
Od 1 lipca zmieni się jeden z przepisów gry w piłkę nożną. 
Nowy przepis mówi, że bramkarz będzie mógł trzymać piłkę w 
rękach przez sześć sekund. Obecnie bramkarz może zrobić cztery 
kroki z piłką w rękach. Zmiana nie będzie obowiązywała w czasie 
mistrzostw Europy w Belgii i Holandii.
#000709
Polscy tenisiści stołowi pokonali Izrael 3:0 w walce o awans do 
ćwierćfinału drużynowych mistrzostw świata. Kolejnym rywalem 
Polaków będzie w czwartek Korea Płd. Zwycięzca tego pojedynku 
zagra w ćwierćfinale. Polki, walczące o miejsce w piątej 
dziesiątce klasyfikacji, pokonały zespół Wenezueli 3:0.
#000710
Nafta Piła (kobiety) oraz Galaxia Jurajska AZS Bank Częstochowa 
(mężczyźni) zapewniły sobie awans do Grand European Champions 
Cup, rozgrywek rozpoczynających się w przyszłym sezonie. 
#000711
Poza mistrzyniami Polski w Europejskim Pucharze Mistrzyń 
zagrają Eczacibasi Stambuł, Marichal Teneryfa, Slavia Bratysława 
(z grupy A) oraz Foppapedretti Bergamo, Urałoczka 
Jekatierinburg, RC Cannes i Rapid Bukareszt (cztery najlepsze 
drużyny grupy B). 
#000712
Prezes Urzędu Kultury Fizycznej i Turystyki, Jacek Dębski w 
środę na warszawskim Torwarze wręczył Polskiemu Związkowi 
Koszykówki koncesję na prowadzenie przez trzy lata rozgrywek 
zawodowych w tej dyscyplinie. Zgodnie z dokumentem Polska Liga 
Koszykówki, która od trzech lat prowadzi rozgrywki męskiej 
ekstraklasy, od sezonu 2000/2001 pod swoją pieczą będzie miała 
zawodową ekstraklasę i pierwszą ligę.  
#000713
Rosyjski szkoleniowiec, Jurij Selichow otrzymał polską licencję 
trenerską i od 1 marca będzie prowadził pierwszy zespół 
Pomorskiego Klubu Koszykówki Szczecin. Dotychczasowy pierwszy 
trener, Mirosław Szewczyk, będzie drugim szkoleniowcem PKK - 
poinformował w środę Karol Mikutowski z zarządu PKK.
#000714
Odebranie połowy miesięcznego uposażenia oraz zakaz używania 
samochodów służbowych do końca sezonu - to kara nałożona przez 
klub Zepter Śląsk na dwóch amerykańskich koszykarzy za jazdę po 
spożyciu alkoholu. 
#000715
Średnica piłeczki do tenisa stołowego zostanie zwiększona z 38 
do 40 milimetrów, zadecydowała obradująca w Kuala Lumpur 
Międzynarodowa Federacja Tenisa Stołowego(ITTF). Nowe wymiary 
piłeczki w rozgrywkach międzynarodowych obowiązywać będą od 1 
października br., a więc po zakończeniu Igrzysk w Sydney. 
#000716
Zespoły Enka Stambuł, Universidad Granada, Pallavolo Sirio 
Perugia oraz Panathinaikos Ateny zagrają w finałowym turnieju 
Pucharu Zdobywczyń Pucharów w siatkówce, który odbędzie się 11-
12 marca w Perugii. 
#000717
Podwójnym zwycięstwem reprezentantów Austrii zakończył się bieg 
na 20 km biathlonowych mistrzostw Świata, które odbywają się w 
sportowym kompleksie Holmenkollen w Oslo. Zwyciężył Wolfgang 
Rottmann, który wyprzedził Ludwiga Gredlera. Brązowy medal 
wywalczył Niemiec Frank Luck. Najlepszy z Polaków - Wiesław 
Ziemianin (WKS Zakopane), uplasował się na 24. miejscu. 32. był 
Tomasz Sikora (Dynamit Chorzów), 36. Wojciech Kozub i 75. 
Krzysztof Topór (obaj WKS Zakopane).
#000718
Argentyńczyk Daniel Capella wygrał w środę pierwszy etap 
kolarskiego wyścigu Dookoła Argentyny, z San Lorenzo do Parany 
(175 km). Drugi na mecie był inny kolarz z Argentyny - Gerardo 
Fernandez, który został liderem wyścigu. Wymieniona dwójka, 
wraz z Hiszpanem Pedro Diazem, wyprzedziła o 1.52 główny 
peleton, w któym najszybszy był Michaił Andriejew z Kazachstanu 
przez Piotrem Zaradnym z polskiej grupy MAT Ceresit CCC. 
#000719
Polska jest w zasięgu wyżu bałkańskiego. W czwartek od zachodu 
zacznie oddziaływać niż islandzki. Pozostajemy w tej samej masie 
powietrza. Ciśnienie w Warszawie w czwartek w południe - 1011 hPa 
i będzie spadać. Na zachodzie i północnym zachodzie kraju wzrost 
zachmurzenia do dużego i opady śniegu, przechodzące w deszcz ze 
śniegiem. Poza tym na ogół słonecznie. Temp. maks. od -1 st. na 
wschodzie do 4 st. na zachodzie. Wiatr umiarkowany.
#000720
Z przyczyn technicznych dzisiejsze, piątkowe wydanie 
nie dotarło do Państwa o zwykłej porze. Przepraszamy 
za opóźnienie - Redakcja Dziennika.   
#000721
Rosyjskie MSZ zaprotestowało przeciwko naruszeniu 
eksterytorialności rosyjskiego konsulatu w Poznaniu. Polski 
resort spraw zagranicznych wyraził wcześniej ubolewanie z powodu 
tego incydentu.  
Protestujący przeciwko wojnie w Czeczenii zwolennicy Komitetu 
Wolny Kaukaz zniszczyli w środę rosyjską flagę i wymalowali 
mury budynku konsulatu Rosji w Poznaniu. Manifestanci zawiesili 
na konsulacie flagę Czeczenii.
Notę protestacyjną z powodu incydentu w Poznaniu przekazał w 
czwartek ambasador Rosji w Polsce - poinformował PAP rzecznik 
MSZ. Paweł Dobrowolski zapowiedział, że MSZ odpowie na notę po 
uzyskaniu od władz wojewódzkich pełnych informacji na temat 
incydentu.
Polskie MSZ wyraziło ubolewanie z powodu naruszenia 
eksterytorialności Konsulatu Generalnego Rosji w Poznaniu. "MSZ 
ma nadzieję, że ten incydent nie wpłynie na stan stosunków 
dwustronnych" - czytamy w oświadczeniu MSZ przekazanym PAP.
Komitet spraw zagranicznych rosyjskiej Dumy pracuje już nad 
tekstem rezolucji w sprawie poznańskiego incydentu - 
poinformowano w Moskwie. 
#000722
Rada warszawskiej Gminy Centrum zakazała sprzedaży alkoholu w 
budynkach Sejmu i Senatu. Za uchwałą głosowało 31 radnych z AWS 
i SLD, 13 radnych z Unii Wolności było przeciw. 18 - głównie z 
SLD - wstrzymało się. 
"Sejm jest tak samo miejscem pracy, posłowie otrzymują za swoją 
pracę wynagrodzenie" - uzasadnia Karol Karski z AWS, pomysłodawca 
projektu. Sprzedaży alkoholu w miejscu pracy zakazuje ustawa. 
Uchwała wchodzi w życie z dniem ogłoszenia w prasie lokalnej 
Unia Wolności głosowała przeciwko uchwale. "Ten zakaz nie ma 
nic wspólnego ze zwalczaniem alkoholizmu. Sejm ma szczególny 
charakter - często przyjeżdżają tu goście z innych krajów" - 
uważa Łukasz Abgarowicz z UW. Radni SLD podzielili się w 
głosowaniu - część głosowała za zakazem sprzedaży alkoholu w 
Sejmie, część wstrzymała się od głosu. 	Wojewoda może uchylić w 
trybie nadzoru uchwały rady gminy, które uzna za niezgodne z 
prawem. Od jego decyzji można się odwołać do NSA. 
#000723
Prezydium klubu AWS przyjęło stanowisko, że Akcja jak 
najszybciej powinna zaproponować kandydata na prezesa IPN i 
uzgodnić go z UW i PSL - poinformował dziennikarzy sekretarz 
klubu AWS ds. dyscypliny Andrzej Szkaradek.
Szef klubu UW Jerzy Wierchowicz zapowiada tymczasem nowelizację 
ustawy o Instytucie Pamięci Narodowej, która umożliwiłaby 
ściganie zbrodni hitlerowskich i stalinowskich.
"Zaapelowałem dzisiaj, by w poszukiwanie kandydata włączył się 
przewodniczący Krzaklewski i najważniejsze osoby w AWS, włącznie 
z premierem Buzkiem" - powiedział Szkaradek po posiedzeniu 
prezydium klubu AWS. "Przewodniczący obiecał, że włączy się w tę 
sprawę" - dodał.
#000724
Marian Krzaklewski uważa, że głównym inicjatorem ankiety na 
temat polityki medialnej AWS był Maciej Jankowski.
Ankietę, przeprowadzoną wśród dziennikarzy, zorganizował 
powołany przez 14 posłów Akcji Zespół ds. oceny dotychczasowych 
działań AWS. Do zespołu weszli m.in. Maciej Jankowski, Jan 
Maria Rokita, Krzysztof Oksiuta, Dariusz Wójcik, Konstanty 
Miodowicz, Grzegorz Cygonik, Stanisław Iwanicki, Jacek 
Janiszewski, Krzysztof Kamiński. 
Za najbardziej niemedialnych polityków AWS zostali w 
ankiecie uznani Kazimierz Janiak, Marian Krzaklewski i Janusz 
Pałubicki. Najlepsze oceny uzyskali Jan Maria Rokita, Andrzej 
Anusz i Andrzej Szkaradek.
#000725
Według b.lidera Unii Pracy Ryszarda Bugaja, politycy UP prowadzą 
nieoficjalne rozmowy z SLD w sprawie wspólnego startu w wyborach 
parlamentarnych. Kategorycznie zaprzecza temu szef Unii Marek 
Pol. W sobotę zbiera się kongres UP.
"Według mojej wiedzy między UP a SLD zostało zawarte pewne 
ustne, nieformalne porozumienie o wspólnym starcie w wyborach. 
To na razie bardzo ramowe porozumienie - nie wiadomo jaka będzie 
nagroda dla Unii Pracy" - powiedział PAP Ryszard Bugaj. 
Informacje o prowadzonych z SLD rozmowach dementuje Marek 
Pol. "Takich rozmów z Sojuszem obecnie nie ma. Nie wykluczam ich, 
kiedy będzie już znana nowa ordynacja wyborcza. Ale jeżeli 
dojdzie do rozmów - niekoniecznie tylko z Sojuszem - będą one 
prowadzone z udziałem kierownictw tych ugrupowań. Teraz, gdy 
jeszcze nie wiadomo jakie będą przepisy ordynacji, takie rozmowy 
są bez sensu" - powiedział Pol.
#000726
Ministerstwo Środowiska proponuje objęcie ochroną całą polską 
część Puszczy Białowieskiej.  Ekolodzy są zadowoleni, mieszkańcy 
i leśnicy obawiają się ograniczeń w gospodarce leśnej.
W środę minister środowiska Antoni Tokarczuk podpisał 
propozycję projektu rozporządzenia Rady Ministrów o powiększeniu 
Białowieskiego Parku Narodowego z 10,5 tys. do blisko 60 tys. 
hektarów. Jeżeli rząd zaakceptuje projekt, park narodowy obejmie 
całą polską część Puszczy Białowieskiej od 1 stycznia 2001 r. 
Wszystkie naturalne drzewostany mają zostać objęte ścisłą 
ochroną. Mieszkańcy gmin Puszczy Białowieskiej mieliby prawo 
zbierać jagody, grzyby i drewno, o ile nie kolidowałoby to z 
ochroną Puszczy - zakłada projekt. Mieszkańcy obawiają się, że 
poszerzenie parku pozbawi ich dostępu do lasu, który dla wielu 
jest źródłem utrzymania. Utraty pracy boją się pracownicy 
tartaków. 
#000727
Brak wykształcenia jest największym hamulcem w rozwoju polskiej 
wsi - mówili uczestnicy zorganizowanej w Pałacu Prezydenckim w 
Warszawie.  Zdaniem prezydenta Aleksandra Kwaśniewskiego, który 
również uczestniczył w konferencji, w reformującym się 
szkolnictwie "trzeba szukać jak najwięcej możliwości, żeby wieś 
była włączona w procesy edukacyjne".
Prof. Włodzimierz Kluciński ze Szkoły Głównej Gospodarstwa 
Wiejskiego w Warszawie uważa, że zła struktura gospodarstw, 
niedoinwestowanie i zapóźnienia w rozwoju powodują, że dystans 
między miastem a wsią ciągle się pogłębia. Jego zdaniem, trzeba 
kontynuować reformę oświaty i zwiększyć środki w budżecie na 
edukację. Powinno się też stworzyć spójny system pomocy 
materialnej dla uczącej się i studiującej młodzieży.  
Aleksander Łuczak z Uniwersytetu Warszawskiego uważa, że 
młodzież polska i cała wieś nie jest przygotowana do tego, co ją 
czeka w związku z przystąpieniem do Unii Europejskiej. 
#000728
Z Polską można odnieść sukces - przekonywali uczestnicy 
konferencji "Succeed with Poland" zorganizowanej w czwartek w 
pomieszczeniach World Trade Centre w Nowym Jorku. Wziął w niej 
udział wicepremier Leszek Balcerowicz. 
"Niewątpliwie na świecie są trzy ośrodki, które decydują o 
światowej gospodarce, czyli Tokio, Nowy Jork i Londyn - 
powiedział PAP Adam Pawłowicz, prezes Państwowej Agencji 
Inwestycji Zagranicznych. Bardzo ważne jest, by Polska 
prezentowała się w tych trzech ośrodkach, by była tam obecna. W 
każdej firmie przeznacza się część środków na promocję, również 
państwo powinno to robić - we współpracy z instytucjami 
prywatnymi i biznesem". 
#000729
Administracja prezydenta Billa Clintona naciska na europejskich 
sojuszników, aby zwiększyli udział swoich wojsk w Kosowie, gdzie 
nasilają się ostatnio napięcia między miejscowymi Albańczykami a 
Serbami. Rząd amerykański nalega na wysłanie do bałkańskiej 
prowincji większej liczby policjantów, którzy są lepiej 
wyszkoleni do pilnowania porządku niż wojsko. 
Obecnie w Kosowie stacjonuje 30 tys. żołnierzy NATO, a dalszych 
7 tys. przebywa w graniczących z nim Albanią i Macedonią. Ok. 17 
proc. tych sił stanowią wojska amerykańskie. W Kosowie znajduje 
się poza tym około 7 tys. żołnierzy krajów spoza Sojuszu. 
#000730
Do gwałtownych walk między siłami rosyjskimi a bojownikami 
czeczeńskimi doszło w czwartek na górzystym południu Czeczenii w 
okolicach Szatoj, które Rosjanie próbują odbić z rąk bojowników. 
Jednocześnie rosyjskie samoloty nadal bombardowały miasto i 
pobliskie strategiczne wąwozy - arguński i wiedieński. W ciągu 
ostatniej doby rosyjskie samoloty dokonały w tym rejonie 120 
nalotów. 
Tymczasem p.o. prezydent Rosji Władimir Putin wspomniał o 
możliwości prowadzenia negocjacji z "pewnymi siłami" w 
Czeczenii, podkreślając jednocześnie, że operacja przeciwko 
"terrorystom" będzie doprowadzona do końca. 
Wg różnych źródeł, jeszcze około 2,7 - 8 tys. bojowników 
czeczeńskich opiera się ofensywie rosyjskiej w górzystej części 
południowej Czeczenii. Rosja zapowiadała, że wyśle w ten rejon 
Czeczenii 50.000 swoich żołnierzy.
#000731
Prezydent Gruzji Eduard Szewardnadze powiedział, że granica 
między jego krajem a separatystyczną Czeczenią została 
zamknięta, by zapobiec przeniknięciu działań wojennych do 
Gruzji. Informując o tym po rozmowach z przebywającym w Gruzji 
brytyjskim ministrem spraw zagranicznych Robinem Cookiem, 
Szewardnadze zaapelował o zwiększenie międzynarodowych starań w 
celu położenia kresu niepokojom w Czeczenii, nim zdestabilizują 
one sytuację w Gruzji i na całym Kaukazie. W chwili nasilenia 
się operacji rosyjskiej w Czeczenii na początku tego roku Gruzja 
zezwoliła na przekroczenie swojej granicy około 7.000 uchodźców 
ze zbuntowanej republiki. Rosja wielokrotnie oskarżała Gruzję o 
udzielanie gościny również bojownikom.
#000732
Kilka tysięcy osób demonstrowało w środę wieczorem w centrum 
Paryża przeciwko wojnie w Czeczenii. 
Wcześniej organizacja humanitarna Medecines du Monde (Lekarze 
Świata) opublikowała raport, w którym oskarża Moskwę o zbrodnie 
wojenne na Kaukazie. W opinii tej szanowanej organizacji, skala 
rosyjskich zbrodni w tym regionie jest tak duża, iż można je 
ocenić jako zbrodnie przeciwko ludzkości.  
#000733
Papież spotkał się w Kairze z najwyższym dostojnikiem egipskiego 
Kościoła koptyjskiego i duchowym przywódcą muzułmańskich 
sunnitów. Jan Paweł II przybył do przykatedralnej rezydencji 
papieża Szenudy III - najwyższego dostojnika koptyjskiego 
Kościoła prawosławnego, który w swej blisko 2000-letniej 
historii nigdy nie uznawał zwierzchnictwa papieża rzymskiego. 
Szenuda III wyraził zadowolenie z zabiegów Jana Pawła II o pokój 
na Bliskim Wschodzie i harmonię wśród chrześcijan. W spotkaniu 
uczestniczyli duchowni chrześcijańscy różnych wyznań. 
Papież udał się następnie na spotkanie z wielkim szejkiem 
Mohamedem Sajedem Tantawim - przełożonym meczetu-uniwersytetu al-
Azhar w Kairze, najważniejszej instytucji religijnej sunnickiego 
islamu. 
Pielgrzymka na Synaj, którą  rozpoczął w czwartek Jan Paweł II, 
jest nie tylko pierwszym etapem podróży do miejsc związanych z 
historią zbawienia, lecz ma również wymiar ekumeniczny i służy 
zbliżeniu z islamem.
#000734
Z ustaleń i analiz zachodnich służb wywiadowczych wynika, że już 
w niedalekiej przyszłości dyktatorski przywódca Iraku Saddam 
Husajn może wejść w posiadanie bomby atomowej. Agencja DPA 
pisze, że w raporcie o rozprzestrzenianiu broni masowej zagłady 
i środków jej przenoszenia, przedstawionym rządowi Niemiec przez 
służbę wywiadowczą BND ostrzega się, iż w Iraku "wielu" 
naukowców i techników pracuje nad bronią nuklearną. 
"Naukowcy Saddama znów intensywnie pracują nad bombą atomową" - 
dowiaduje się DPA także "ze źródeł amerykańskich". 
BND ostrzega ponadto, że również Iran pracuje nad bombą atomową.
#000735
W Kanadzie przez wiele lat stosowano do transfuzji krew 
pobieraną od więźniów amerykańskich zakładów karnych, wynika z 
opublikowanych w środę dokumentów ministerstwa zdrowia. Część z 
więźniów była nosicielami wirusa HIV. Krew podawano w latach 80. 
i 90. ok. tysiącowi osób cierpiących na hemofilię. Spora część 
z nich (nie podano jaka) zmarła na AIDS bądź zapalenie wątroby. 
Ministerstwo zdrowia było świadome kto jest dawcą. Winą za 
niedopatrzenie obarcza się jednak amerykański urząd ds. kontroli 
leków i żywności FDA, do którego obowiązków należała kontrola 
wysyłanej za granicę krwi. W 1999 grupa chorych na hemofilię 
zażądała od FDA odszkodowania wartości 5 milionów dolarów. 
Krwi pobieranej od więźniów, którą eksportowano do Kanady, nie 
używano w żadnym wypadku w samym USA.
#000736
Na czwartkowej sesji warszawskiej Giełdy Papierów Wartościowych 
spadł kurs 139 akcji, 51 wzrósł, a 30 nie zmienił się. Na rynku 
funduszy wzrósł kurs dwóch funduszy, kurs dziewięciu spadł, a 
czterech nie zmienił się. Indeks rynku podstawowego WIG wzrósł  
o 1 proc. do 22.704,7 pkt. ustanawiając kolejny rekord.
#000737
Spółki z branży informatycznej po raz kolejny spowodowały, że 
WIG i WIG 20 ustanowiły w czwartek giełdowe maksima - uważa 
Marek Pokrywka, makler DM BOŚ.
"Z punktu widzenia analizy technicznej, po czwartkowym wzroście 
WIG 20 osiągnął poziom wynikający z szerokości wzrostowego 
kanału trendowego, który został ukształtowany przez trwającą od 
października 1998 roku hossę" - powiedział.
WIG 20 poruszał się w tym kanale od października 1998 roku do 6 
stycznia 2000 roku, kiedy to nastąpiło "wybicie górą" tego 
indeksu ze wspomnianej formacji - wyjaśnił makler.
Jego zdaniem, można więc było oczekiwać, że WIG 20 powinien 
wykonać wzrost równy szerokości tego kanału, a zatem dojść do 
2.350 - 2.400 pkt.
W czwartek WIG 20 osiągnął 2.384 pkt.
"Jeżeli więc oczekiwana korekta ma nastąpić, to w tej chwili 
rynek znalazł się w miejscu, w którym prawdopodobieństwo jej 
wystąpienia jest bardzo duże" - powiedział makler.
"Z drugiej jednak strony, ostatnie wzrosty wyniosły WIG 20 
powyżej górnej linii kanału trendowego, który swój początek ma w 
marcu 1995 roku" - dodał.
Według niego, jeśli najbliższe sesje nie przyniosą spadku tego 
indeksu znacznie poniżej 2.250 pkt., to WIG 20 może w najbliższym 
czasie przekroczyć 3 tys. pkt.
#000738
Podniesienie stóp procentowych o 100 punktów bazowych nie 
wpłynie na deficyt w obrotach bieżących - powiedział wiceminister 
finansów Jarosław Bauc.
#000739
MSP wstrzyma się z zajęciem stanowiska w sprawie odwołania 
prezesów PZU i PZU Życie do czasu wyjaśnienia przez Eureko 
motywów kupna akcji PZU w listopadzie 1999 roku - wynika z listu 
ministra Skarbu Państwa do prezesa Eureko, Joao Talone.
#000740
Po środowej decyzji Sądu Gospodarczego o zabezpieczeniu 
powództwa w BIG BG, prezes banku Bogusław Kott ponownie 
oficjalnie urzęduje na stanowisku - poinformował rzecznik BIG 
Banku Gdańskiego Wojciech Kaczorowski.
#000741
Złoty w czwartek umocnił się o około 0,2 proc. wobec środowego 
zamknięcia i osiągnął poziom 4,75 proc. odchylenia od parytetu. 
#000742
W czwartek PKN obniżył cenę lekkiego oleju opałowego Ekoterm 
Plus o 60 zł na tonie.
#000743
Europejski Bank Odbudowy i Rozwoju po raz pierwszy zainwestuje 
w rynek nieruchomości poza Warszawą i udzieli 9,4 mln euro 
kredytu polsko-norweskiej grupie Alpha Properties.
#000744
Za "zdecydowanie zawyżone" i sprzeczne z faktami uważa 
Węglokoks SA dane o kosztach i cenach polskiego węgla, na 
których opiera się Konfederacja Brytyjskich Producentów Węgla, 
obwiniając polskiego eksportera o dumping.
#000745
Powszechny Bank Kredytowy i Wiener Städtische Allgemeine 
Versicherung AG podpisały list intenencyjny w sprawie 
planowanego połączenia towarzystw ubezpieczeniowych TU PBK SA 
oraz BTUiR Heros SA.
#000746
Dolnośląski Bank Regionalny, zrzeszający banki spółdzielcze 
głównie z Dolnego Śląska, podpisze we wtorek porozumienie 
intencyjne w sprawie zasad współpracy z Bankiem Gospodarki 
Żywnościowej SA.
#000747
Citibank chce zgody Urzędu Ochrony Konkurencji i Konsumentów 
na wykonywanie ponad 50 proc. głosów podczas walnego zgromadzenia 
akcjonariuszy Banku Handlowego w Warszawie SA.
#000748
Sejmowe komisje finansów i rolnictwa wprowadziły niewielkie 
zmiany do własnego projektu i przyjęły w czwartek propozycję 
nowelizacji ustawy o podatku od towarów i usług (VAT), 
wprowadzającą od lipca 2000 roku 3-proc. stawkę VAT w 
rolnictwie.
#000749
Grupa Polskiej Żeglugi Morskiej podpisała porozumienie z 
austriackim bankiem Erste o restrukturyzacji kredytu, 
zaciągiętego na budowę kompleksu biurowo-handlowego 
Pazim.
#000750
Sąd Apelacyjny w Katowicach uznał w czwartek, że reklama piwa 
bezalkoholowego Żywca SA nie narusza prawa i oddalił powództwo 
Federacji Konsumentów. Zmienił tym samym wyrok sądu pierwszej 
instancji.
#000751
Konsorcjum 13 banków przyznało kredyt w wysokości 150 mln euro 
Telefonii Lokalnej, operatorowi telefonii stacjonarnej Dialog, 
na projektowanie, budowę sieci i wprowadzenie oferty 
internetowej.
#000752
Liczba wydanych pozwoleń na budowę w 1999 r. wzrosła w 
porównaniu z 1998 r. o 40 proc. - poinformował w Łodzi prezes 
Urzędu Mieszkalnictwa i Rozwoju Miast Sławomir 
Najnigier.
#000753
OECD w ostatnim przeglądzie gospodarczym krytycznie oceniła 
tempo prywatyzacji w Polsce, natomiast pozytywnie ustosunkowała 
się do reformy emerytalnej - poinformował w czwartek minister 
gospodarki Janusz Steinhoff. 
#000754
Fabryka Daewoo Motor Polska w Lublinie planuje zwiększyć w tym 
roku sprzedaż wytwarzanych tu samochodów o 18 proc.
#000755
Za baryłkę ropy Brent z Morza Północnego, z dostawą w 
kwietniu, płacono w czwartek o godz. 14.00 na Międzynarodowej 
Giełdzie Paliw w Londynie 27,33 USD. Było to o 27 centów więcej 
niż podczas środowego zamknięcia. Cena ropy w transakcjach 
elektronicznych, z dostawą  w kwietniu, wzrosła w czwartek na 
giełdzie w Nowym Jorku o 5 centów, do 29,44 USD za baryłkę. 
#000756
Czterokrotnie, do 4,566 mln ton, wzrósł w ubiegłym roku import 
pszenicy przez Rosję w porównaniu z rokiem 1998 - podał rosyjski 
Komitet Statystyczny.
#000757
Strona chińska poinformowała w czwartek o osiągnięciu 
"podstawowego porozumienia" z Unią Europejską na temat 
członkostwa Chin w Światowej Organizacji Handlu (WTO). 
Zaprzeczyli temu unijni negocjatorzy. 
#000758
Efektowna tkanina turecka pochodząca z dużego namiotu 
sułtańskiego oraz 3 namioty tureckie w całości, a także makaty, 
pasy kontuszowe, broń turecka,  zostaną od piątku wystawione w 
Muzeum Narodowym w Warszawie. Wystawa prezentująca skarby sztuki 
tureckiej ze zbiorów polskich, od XV do XIX wieku, nosi tytuł 
"Wojna i pokój" i potrwa do 7 maja.
Na wystawie przedstawionych zostanie 400 zabytków, 
dokumentujących kolekcjonerstwo sztuki tureckiej w Polsce 
oraz polsko-tureckie związki kulturalne i dyplomatyczne.
"Zachowany w Polsce zbiór namiotów tureckich, z których na 
wystawie zaprezentowane będą trzy, a których prawdziwie okazała 
kolekcja znajduje się w Zamku Królewskim na Wawelu - nie ma 
sobie równych w kolekcjach europejskich" - powiedział prof. Majda,
komisarz wystawy.
#000759
Carlos Santana, legendarny gitarzysta rockowy, zdobył nagrody 
muzyczne Grammy za 1999 rok w ośmiu kategoriach. Tym samym 
Santana wyrównał rekord ustanowiony przed laty przez Michaela 
Jacksona. Uroczysta gala, w czasie której wręczono te prestiżowe 
wyróżnienia, określane niekiedy mianem muzycznych Oscarów, 
odbyła się w środę wieczorem w Los Angeles.
Triumf Santanie przyniósł platynowy album "Supernatural" z 
przebojem "Smooth". Za tę płytę gitarzysta był nominowany w 10 
kategoriach. 52-letni, pochodzący z Meksyku Santana został 
laureatem Grammy w ośmiu kategoriach, w tym najbardziej 
prestiżowej: za najlepszy album ("Supernatural"), oraz za 
najlepsze nagranie roku ("Smooth").
Na uroczystości wręczenia nagród Grammy śpiewał m.in. jeden z 
członków słynnego zespołu kubańskiego "Buena Vista Social Club", 
Ibrahim Ferrer (i jeden z bohaterów filmu Wima Wendersa o 
starych wykonawcach muzyki kubańskiej). 
#000760
Polscy nauczyciele zarabiają w liczbach bezwględnych nawet 10 
razy mniej niż niektórzy koledzy z Unii Europejskiej, ale w 
stosunku do ogólnego poziomu bogactwa kraju są wynagradzani 
lepiej niż w... Szwecji.
Wynika to z raportu unijnego biura statystycznego Eurostat o 
stanie edukacji w Europie, porównującego zarobki z roku 
szkolnego 1997/98 z produktem krajowym brutto (PKB) na jednego 
mieszkańca w państwach członkowskich i kandydujących do Unii 
Europejskiej.
Z raportu wynika, że zarobki brutto polskich nauczycieli w 
szkołach podstawowych oscylowały wokół 100 proc. PKB 
przypadającego na statystycznego Polaka. W Szwecji były 
zdecydowanie niższe niż 100 proc., tak jak w Czechach, na 
Litwie, Łotwie, w Rumunii i na Słowacji.
#000761
Instytut Tłumaczy przy Szkole Wyższej ISTI w Brukseli ma ambicję 
wyszkolić kadry tłumaczy z języka polskiego, którzy w 
przyszłości podejmą pracę w instytucjach UE. W czwartek szef 
ISTI poinformował o otwarciu wydziału polskiego.
Brukselski Instytut Tłumaczy ISTI specjalizuje się w kursach dla 
tłumaczy tekstowych i symultanicznych z 10 języków oficjalnych 
Unii na francuski. Współpracuje z podobnymi szkołami w innych 
krajach Unii oraz w Rosji, Kanadzie i Szwajcarii.
Studia dla tłumaczy z języka polskiego (na które będą przyjmowane 
osoby z różnych krajów, biegle władające francuskim) mają trwać 
cztery lata i obejmą roczny staż w jednej z polskich uczelni. Na 
razie Instytut nawiązał kontakty z Wyższą Szkołą Języków Obcych 
w Częstochowie, która zgodziła się przyjąć pierwszych stażystów. 
#000762
Jan Paweł II, który  rozpoczął wizytę w Egipcie, odwiedzi w 
sobotę prawosławny klasztor św. Katarzyny u stóp Góry Synaj, na 
której Mojżesz otrzymał dziesięć przykazań. Klasztor ten powstał 
czasach cesarza bizantyjskiego Justyniana, który panował od 527 
do 565 roku po Chrystusie. 
Ciągłość i autonomia religijnego życia tamtejszych zakonników 
nie została nigdy naruszona mimo zmiennych dziejów politycznych 
Półwyspu Synajskiego. Do klasztoru ani razu nie wtargnął 
niszczycielski zdobywca. Chrześcijańscy mnisi osiedlili się tam 
zresztą znacznie wcześniej, bo już w IV stuleciu. Na ich prośby 
cesarzowa Helena, matka Konstantyna Wielkiego, wzniosła w 330 
roku niewielki kościół w miejscu, gdzie Mojżesz miał się po raz 
pierwszy spotkać z Bogiem pod postacią płonącego krzaka. Kaplica 
Płonącego Krzaka tworzy obecnie przednią, ukrytą za głównym 
ołtarzem część klasztornej bazyliki.  	
Choć klasztor św. Katarzyny jest zgromadzeniem prawosławnym, 
pozostaje od chwili założenia niezawisły od wszelkiej władzy 
kościelnej. Przeor klasztoru jest zarazem prawosławnym 
arcybiskupem Synaju. Do zgromadzenia przyjmuje się jedynie 
kandydatów narodowości greckiej. Obecnie w klasztorze przebywa 
25 mnichów, a jeszcze jeden pędzi w górach żywot pustelniczy.
Klasztor jest prawdziwą skarbnicą sztuki, a jego bibliotekę 
uważa się za drugi najcenniejszy zbiór manuskryptów 
starochrześcijańskich - po Bibliotece Watykańskiej. 
#000763
Burmistrz El Alto, uznawanego za najbiedniejsze miasto Ameryki 
Południowej - Jose Luis Paredes - wezwał wspólnotę 
międzynarodową o pomoc w wydobyciu miasta z bankructwa i 
ratowanie jego 700 tys. mieszkańców.
73 proc. mieszkańców 700-tysięcznej miejscowości żyje poniżej 
progu ubóstwa zarabiając mniej niż równowartość dwóch dolarów 
dziennie. 4/5 mieszkańców nie ma kanalizacji i dostępu do wody. 
Tylko jedna na 25 ulic posiada oświetlenie. 
El Alto rozwija się pod względem ludności najszybciej. Ze 
względu na olbrzymi przyrost naturalny i imigrację wieśniaków, 
którym na wsi jest jeszcze gorzej, oczekuje się, że liczba jego 
mieszkańców w ciągu około sześciu lat osiągnie 2 miliony.
#000764
Polskim tenisistom stołowym nie udało się wywalczyć awansu do 
ćwierćfinału drużynowych mistrzostw świata w Kuala Lumpur. 
Polacy w decydującym o awansie meczu przegrali z Koreą Płd 0:3.
#000765
Francuska prasa cieszy się ze zwycięstwa piłkarzy tego kraju 
nad Polską (1:0). Media krytykują jednak drużynę francuską za 
styl gry, szczególnie w pierwszej połowie meczu.
#000766
Jedna z najlepszych koszykarek reprezentacji Polski, Krystyna 
Szymańska-Lara, rozgrywająca Wisły Cristal Kraków, doznała 
poważnej kontuzji lewego kolana. Zawodniczkę czeka operacja i 
kilkumiesięczna przerwa w grze. 
#000767
Prezydent Międzynarodowej Unii Kolarskiej, Holender Hein 
Verbruggen będzie gościem honorowym obchodów 80-lecia Polskiego 
Związku Kolarskiego. Główne uroczystości jubileuszowe odbędą się 
w najbliższy poniedziałek w Warszawie.
#000768
Trener piłkarskiej reprezentacji Francji, Roger Lemerre 
powiedział w czwartek, że rywalizacja o miejsce w kadrze na Euro-
2000 będzie trudna. 
#000769
Kanadyjczycy Jamie Sale i David Pelletier wygrali konkurencję 
par sportowych Mistrzostw Czterech Kontynentów w łyżwiarstwie 
figurowym odbywających się w Osace. 
#000770
Była reprezentantka USA, olimpijka w łyżwiarstwie figurowym, 
Tonya Harding została aresztowana za rzucenie kołpakiem 
samochodowym w swego przyjaciela.
#000771
Marty McSorley stał się najbardziej surowo ukaranym hokeistą 
ligi NHL. Za uderzenie kijem hokejowym Donalda Brasheara z 
Vancouver Canucks, podczas ligowego meczu obu drużyn, został 
zdyskwalifikowany do końca sezonu.
#000772
Nie udała się hokeistom Florida Panthers wyprawa do 
Waszyngtonu. Prowadzące w grupie południowowschodniej "Pantery" 
przegrały z Capitals 2:3.
#000773
33 zwycięstwo odnieśli koszykarze Miami Heat - u siebie, nad 
New Jersey Nets 99:85 - i umocnili się na czele Atlantic 
division w lidze NBA. Postacią nr 1 w środowym meczu był Alonzo 
Mourning w zespołu gospodarzy. 
#000774
Brazylijski klub Gremio Porto Alegre nie zamierza sprzedać 
swojego piłkarza Ronaldinho, za którego Leeds United 
zaproponował 80 milionów dolarów. 
#000775
Rosjanin Jewgienij Kafielnikow pokonał swojego byłego 
deblowego partnera, Czecha Daniela Vacka 6:2, 7:5 w drugiej 
rundzie rozgrywanego w Londynie turnieju tenisowego ATP. 
#000776
Anglicy chcą postawić na nowym stadionie Wembley w Londynie 
pomnik legendarnego piłkarza Stanleya Matthewsa, który zmarł w 
środę. 
#000777
Mistrz świata, Hiszpan Oscar Freire (Mapei) wygrał po finiszu z 
peletonu trzeci etap wyścigu kolarskiego Dookoła Walencji, z 
Calpe do miejscowości Jativa. Żółtą koszulkę lidera zachował 
Włoch Giuseppe Di Grande (Festina). 
#000778
Jiriemu Zidkowi, najskuteczniejszemu koszykarzowi reprezentacji 
Czech w środowym meczu eliminacji do finałów ME przeciw Polsce, 
lekarze zalecili trzy dni odpoczynku. 
#000779
Włoch Luca Paolini z grupy Mapei wygrał drugi etap wyścigu 
kolarskiego Dookoła Argentyny, z Santa Fe do San Francisco (176 
km). Koszulkę lidera obronił Argentyńczyk Gerardo Fernandez 
(Bianchi).
#000780
Polska będzie pod wpływem płytkiego niżu z centrum w 
rejonie Drezna. Ciśnienie w Warszawie w południe 1005 hPa i 
powoli zacznie wzrastać.
Pochmurno z większymi przejaśnieniami, zwłaszcza na północy i 
wschodzie. Miejscami opady deszczu i deszczu ze śniegiem, tylko 
w Bieszczadach i na Suwalszczyźnie śnieg. Temp. maks. od 2 do 5 
st. Wiatr umiarkowany, na Wybrzeżu również dość silny, zachodni. 
W Warszawie pochmurno z niewielkimi przejaśnieniami. Okresami 
opady śniegu z deszczem lub deszczu. Temp. maks. 3 st. Wiatr 
umiarkowany, chwilami dość silny, zachodni. 
#000781
Po środowym incydencie na terenie konsulatu Rosji w Poznaniu 
szef rosyjskiego MSZ Igor Iwanow odwołał swą wizytę w Polsce i 
wezwał na konsultacje ambasadora Rosji w Warszawie. Rosyjska 
Duma przyjęła 342 głosami przeciwko dwu uchwałę, w której domaga 
się od polskich władz "przeprowadzenia dokładnego śledztwa w 
sprawie wydarzeń w Poznaniu i ukarania winnych"; zażądała też 
zamknięcia działających w Polsce organizacji proczeczeńskich. 
Moskwa zareagowała w ten sposób na demonstrację w Poznaniu przed 
konsulatem rosyjskim w Poznaniu w 56. rocznicę masowej 
deportacji Czeczenów do Kazachstanu. Demonstranci wdarli się na 
teren konsulatu, zerwali i podeptali rosyjską flagę, a na 
budynku napisali sprayem "Mordercy"
W Warszawie rzecznik MSZ Paweł Dobrowolski wyraził nadzieję, że 
wizyta Iwanowa została przełożona, a nie odwołana, bo "mamy 
wiele spraw bilateralnych, które chcielibyśmy omówić". Rzecznik 
podkreślił, że strona polska chce wyjaśnić okoliczności 
incydentu w sposób kompleksowy i jak najszybciej.
Sejmowa komisja spraw zagranicznych wyraziła ubolewanie z powodu 
incydentu w Poznaniu, zadeklarowała "silną wolę parlamentarnego 
dialogu o stosunkach polsko-rosyjskich" i zaproponowała swej 
odpowiedniczce w Dumie, aby się spotkać i "porozmawiać o 
sprawach, które nas łączą i tych, które nas dzielą".
Poznańska policja dopuściła się istotnych uchybień przy 
zabezpieczaniu konsulatu Rosji - ustalił Inspektorat Komendanta 
Głównego Policji. Wszczęto postępowania dyscyplinarne wobec 
pięciu policjantów, jednego zawieszono w obowiązkach służbowych.
Policja zebrała już dowody pozwalające przedstawić zarzuty i 
ustaliła sprawców zniszczenia w środę flagi Rosji i uszkodzenia 
elewacji budynku konsulatu.
Minister SWiA Marek Biernacki wyraził "ubolewanie z powodu 
niewłaściwego zabezpieczenia przez policję Konsulatu Generalnego 
Federacji Rosyjskiej w Poznaniu."
#000782
Jacek Dębski został odwołany przez premiera ze stanowiska 
prezesa Urzędu Kultury Fizycznej i Turystyki. Rzecznik rządu 
powiedział PAP, że premier zażądał rano od Dębskiego złożenia do 
godz. 15 wyjaśnień w sprawie treści wywiadu udzielonego "Gazecie 
Wyborczej". Dębski takich wyjaśnień nie złożył w wyznaczonym 
przez premiera terminie i został odwołany ze stanowiska.
W wywiadzie dla "Gazety Wyborczej" Dębski mówił: "Przyszedł do 
mnie wysoki funkcjonariusz AWS i zadał mi pytanie +Czy w UKFiT 
znajdują się jakieś +kwity+ na Aleksandra Kwaśniewskiego i na 
Stanisława Paszczyka?+" (niegdyś szefów tego urzędu). Dębski 
twierdził, że odmówił szukania tych materiałów, a wtedy 
usłyszał: "jeśli ty nie znajdziesz +kwitów+ na Kwaśniewskiego, 
to my znajdziemy +kwity+ na ciebie". Dębski mówił w wywiadzie, 
że rozpowszechniane są plotki, jakoby był agentem służb 
specjalnych PRL. Sugerował, że grozi mu jakaś publikacja 
prasowa, która miałaby go skompromitować.
Prezydent Aleksander Kwaśniewski powiedział, że oczekuje od 
premiera wyjaśnienia wypowiedzi ministra Jacka 
Dębskiego. "Traktuję wypowiedź ministra Dębskiego jako 
zdumiewającą, przede wszystkim jeżeli chodzi o fakty, jakie 
przytacza i te fakty niezbicie świadczą, że koalicja rządowa 
przeżywa nie tylko głęboki kryzys polityczny, ale także moralny 
i mając poczucie własnej bezradności jest gotowa stosować 
metody, które są nie do zaakceptowania w demokratycznym 
państwie".
Lider AWS Marian Krzaklewski uważa, że "to dramat osobisty za tym 
się kryje, jakaś sytuacja niemalże tragedii. Jeśli się udziela 
takiego wywiadu, jeżeli Jacek Dębski nie przychodzi z taką 
sprawą do premiera, czy do mnie, tylko przez udzielenie wywiadu 
powoduje kulminację medialną, to jest jakiś dramat." "Współczuję 
Jackowi Dębskiemu, że znalazł się w takiej sytuacji" - powiedział  
Krzaklewski na konferencji prasowej w Katowicach.
#000783
Weszła w życie nowelizacja ustawy o Urzędzie Kultury Fizycznej i 
Turystyki, na mocy której premier powinien mianować prezesa 
nowego Urzędu Kultury Fizycznej i Sportu. Stanowisko to 
sprawował dotąd, zdymisjonowany w piątek Jacek Dębski.
#000784
"Trzeba wszystko robić, aby koalicja na szczeblu krajowym
ustaliła, że na szczeblu regionów nie powinno być w ogóle
sytuacji, w których rozpadają się koalicje AWS-UW. Trzeba
powiedzieć politycznie, że na szczeblu regionów niemożliwe są
koalicje inne od tworzącej rząd" - powiedział lider AWS podczas
wspomnianej konferencji prasowej. "Gdybyśmy to ustalili z UW, nie 
byłoby możliwości rozważania przez nią koalicji z 
ekskomunistami."
#000785
Jeśli prezesem Instytutu Pamięci Narodowej miałaby zostać 
osoba, która stałaby się narzędziem jednej siły politycznej w 
"walce na teczki", to "z dwojga złego" lepiej, gdyby instytut w 
ogóle nie rozpoczął działalności - uważa szef klubu 
parlamentarnego UW Jerzy Wierchowicz. Wg niego obecnie w sprawie 
IPN "rysują się dwa rozwiązania": nie dojdzie do wyboru prezesa i 
instytut nie będzie działać lub dojdzie do wyboru "kandydata 
bardzo upolitycznionego". "Oba te rozwiązania są złe, ale wybór 
na prezesa kogoś, kto byłby podatny na naciski, służyłby 
papierami tam zgromadzonymi - to byłoby to największe 
nieszczęście, skompromitowałoby ideę lustracji."
#000786
Sąd Lustracyjny wszczął w piątek, na wniosek Rzecznika Interesu 
Publicznego, postępowanie wobec nieujawnionego z nazwiska i 
przynależności klubowej posła podejrzanego o "kłamstwo 
lustracyjne". Tym samym sąd wszczął 34. takie postępowanie, 
podzielając podejrzenia Rzecznika, że poseł mógł złożyć fałszywe 
oświadczenie lustracyjne. Jest on trzynastym parlamentarzystą, 
który staje do lustracji. Postępowania dotyczą też dwanaściorga 
adwokatów, pięciu urzędników rządowych, dyrektora w urzędzie 
centralnym, dwóch sędziów i pani prokurator.
#000787
Do 9 marca Sąd Lustracyjny odroczył w piątek proces podejrzanego 
o "kłamstwo lustracyjne" posła PSL i byłego wiceministra  
rolnictwa Ryszarda Smolarka.
#000788
Wstrzymania dalszych prac legislacyjnychw sprawie rozszerzenia 
parku narodowego na cały obszar Puszczy Białowieskiej domagają 
się od rządu samorządy puszczańskie, skupione w Stowarzyszeniu 
Gmin Puszczy Białowieskiej. "Stowarzyszenie zgłasza stanowczy 
protest przeciwko działaniom naruszającym podstawy bytu znacznej 
części ludności tu zamieszkującej, a z drugiej strony nie 
poprawiające przecież rzeczywistego stanu ochronności puszczy" - 
napisano w komunikacie.
#000789
90 proc. ankietowanych przez CBOS uważa, że państwo powinno 
zapewnić swym obywatelom opiekę zdrowotną. Co piąty badany (19 
proc.) wolałby z własnej kieszeni pokrywać koszty leczenia i 
usług medycznych - takie zdanie wyrażają przede wszystkim ci, 
którzy negatywnie oceniają funkcjonowanie opieki zdrowotnej i 
następstwa reformy. Większość jednak (73 proc.) opowiada się za 
płaceniem obowiązkowej składki na ubezpieczenie zdrowotne. Im 
respondenci są lepiej wykształceni i mają lepsze warunki 
materialne, tym częściej woleliby sami płacić za leczenie, niż 
korzystać z ubezpieczenia zdrowotnego.
#000790
Ostateczna data przystąpienia Polski do UE będzie zależeć od 
tempa dostosowania polskiego prawa do norm unijnych - uważa 
komisarz ds. poszerzenia Unii Guenter Verheughen. Potwierdził, 
że data 2003 jest "realistyczna". Verheugen, przebywający z 
dwudniową wizytą w Warszawie, spotkał się w piątek z 
prezydentem, premierem, szefem polskiej dyplomacji oraz 
przedstawicielami koalicji rządzącej i opozycji.
Zdaniem Verheughena, Polska jest kluczowym krajem dla stworzenia 
w Europie strefy pokoju i bezpieczeństwa. "Nie tylko chcemy Was w 
Unii, ale potrzebujemy" - podkreślał.
#000791
Polska rozumie, podziela i będzie wspierać europejskie i 
euroatlantyckie aspiracje Macedonii - zapewniał w piątek 
Aleksander Kwaśniewski prezydenta tego kraju Borysa 
Trajkowskiego.
"Bardzo cenimy sobie wsparcie Polski w dążeniu Macedonii do NATO 
i struktur europejskich" - odpowiedział Trajkowski. Dodał, że 
jego kraj chce korzystać z polskich doświadczeń w integracji z 
UE i NATO. Trajkowski został wybrany na prezydenta Macedonii w 
grudniu ubiegłego roku, jako kandydat rządzącej, partii centro -
prawicowej, m.in. dzięki poparciu licznej mniejszości 
albańskiej.
W konflikcie kosowskim Macedonia opowiedziała się po stronie 
NATO. 2-milionowy kraj przyjął ponad 140 tysięcy albańskich 
uchodźców.
#000792
Bez podwyższenia kwoty na bezpośrednie odszkodowania dla ofiar 
pracy niewolniczej i przymusowej do 9 mld marek nie będzie, 
zdaniem marszałka Sejmu Macieja Płażyńskiego, ostatecznego 
porozumienia z Niemcami w kwestii odszkodowań. Płażyński 
zabiegał podczas kilkugodzinnej roboczej wizyty w Berlinie o 
poparcie niemieckich parlamentarzystów dla polskiego stanowiska.
#000793
Podobnie jak w kilku poprzednich latach, Departament Stanu 
dobrze ocenił przestrzeganie praw człowieka w Polsce w 
ogłoszonym tegorocznym raporcie, opisującym sytuację na 
świecie w tym zakresie. 
"Ogólnie biorąc, rząd respektuje prawa swoich obywateli, 
chociaż w pewnych dziedzinach pozostają jeszcze problemy" - 
czytamy w 35-stronicowym rozdziale raportu, poświęconym Polsce.
#000794
W tegorocznym raporcie Departamentu Stanu USA o przestrzeganiu 
praw człowieka na świecie skrytykowano Rosję za mordowanie 
ludności cywilnej w Czeczenii i Chiny za prześladowanie 
dysydentów i mniejszości religijnych.
Raport oceniający sytuację w 180 krajach, podkreśla jednak we 
wstępie, że 1999 rok "był świadkiem równie głębokiej pozytywnej 
tendencji w kierunku wolności, jak rok 1989", kiedy kraje Europy 
Środkowowschodniej wyzwoliły się spod komunizmu.
#000795
Materiał filmowy BBC ukazujący rosyjskich żołnierzy grzebiących 
ciała Czeczenów w zbiorowym grobie sprawił, że Moskwa znalazła 
się w piątek pod jeszcze silniejszą presją świata w związku ze 
swą operacją w Czeczenii. Władze rosyjskie powiedziały, że 
badają sprawę. Unia Europejska i czołowa organizacja obrony praw 
człowieka domagają się niezależnego śledztwa. 
Rosyjski minister spraw zagranicznych Igor Iwanow powiedział 
przebywającemu w Moskwie komisarzowi Rady Europy ds. praw 
człowieka Alvaro Gil-Roblesowi, że prokuratorzy wojskowi badają 
sprawę. Komisarz Gil-Robles oświadczył, że satysfakcjonuje go 
zapewnienie Iwanowa, iż śledztwo ustali fakty.
Rosyjski dziennik "Izwiestija" oświadczył w piątek, że to jego 
reporter nakręcił film, który telewizja niemiecka przedstawiła 
jako własną relację z grzebania zabitych Czeczenów przez 
żołnierzy rosyjskich. Według "Iwiestij" reporter dziennika Oleg 
Błocki, a nie reporter niemieckiej telewizji N24 Frank Hoefling, 
sporządził filmową relację z wiosek Roszni-Czu i Gojty na 
południowy zachód od Groznego. Potem przekazał ją telewizji 
N24. Dziennik zarzuca N24, że w komentarzu do filmu fałszywie 
objaśniła to, co w nim pokazano. Telewizja N24 odrzuciła wersję 
"Izwiestij" i oświadczyła, że Hoefling był obecny przy kręceniu 
filmu.
Tymczasem szef dyplomacji Unii Europejskiej Javier Solana 
opowiedział się za "niezależnym i przejrzystym dochodzeniem" w 
sprawie - jak się wyraził - "oczywistych zbrodni" dokonanych 
przez wojska rosyjskie w Czeczenii.
#000796
P.o. rosyjski prezydent i faworyt zbliżających się wyborów 
prezydenckich Władimir Putin opublikował swój program wyborczy, 
obiecując Rosjanom lepsze warunki życia oraz walkę z korupcją i 
przestępczością. Całostronnicowy tekst opublikowany przez 
dzienniki "Kommiersant" i "Izwiestija", jest faktycznie 
pierwszym oficjalnym programem politycznym człowieka, który od 
dwóch miesięcy rządzi Rosją. W "liście otwartym do rosyjskich 
wyborców" Putin wymienia priorytety swej polityki: walkę z biedą 
w Rosji, ochronę rynku przed skorumpowaną biurokracją i 
przestępczością oraz politykę zagraniczną opierająca się na 
realnych możliwościach państwa.
#000797
Wezwania do współpracy chrześcijan i muzułmanów oraz do 
zbliżenia ekumenicznego między katolikami a pozostałymi 
Kościołami chrześcijańskimi - to główne przesłania wizyty Jana 
Pawła II w Egipcie.
Pocałunek, który podczas spotkania ekumenicznego w katedrze 
kairskiej wymienili dwaj papieże - papież rzymski i papież 
prawosławnych koptów egipskich, Szenuda III - wywołał oklaski 
zebranych . Oprócz ekumenicznego gestu obu pasterzy, wydarzeniem 
stała się propozycja Jana Pawła II na tym spotkaniu dotycząca 
"wspólnego, pilnego przemyślenia na nowo roli papiestwa". Papież 
nie sprecyzował jeszcze, w jakiej formie mogłaby się odbyć ta 
wspólna debata nad problemem, który stanowi jedną z głównych 
przeszkód na drodze do jedności chrześcijan. 
#000798
Kościół katolicki chce prosić w marcu o wybaczenie jego 
historycznych błędów. 2 marca ma być opublikowany w Watykanie 
dokument na ten temat - pisze w piątek DPA z Watykanu.
Papież Jan Paweł II w czasie uroczystej mszy św. w Watykanie 
12 marca ma  wyznać winy Kościoła ("Mea culpa"). Wydarzenie 
to jest przewidziane w ramach obchodów Roku Świętego.
Chodzi przede wszystkim o winy Kościoła, wyrażające się  w 
prześladowaniu Żydów,  wyprawach krzyżowych, nawracaniu siłą na 
chrześcijaństwo, działaniu Inkwizycji.
#000799
Ponad trzy tysiące Serbów mieszkających w Kosovskiej Mitrovicy 
zebrało się w piątek,  aby zademonstrować wolę pozostania w 
mieście.	Zgromadzenie Serbów, wśród których była młodzież i 
dzieci, ochraniali francuscy żołnierze KFOR. Wiec zorganizowano 
na głównym skrzyżowaniu w serbskiej dzielnicy miasta, z dala od 
mostu na rzece Ibar, który jest newralgicznym miejscem w 
Kosovskiej Mitrovicy. Lider Serbów w mieście Oliver Ivanović 
podkreślił ten fakt. "Jest to dowód, że nie chcemy prowokacji."
#000800
NATO zapewniło, że sytuacja w Kosovskiej Mitrovicy jest pod 
kontrolą, ale zgodziło się na podniesienie stanu gotowości dwóch 
batalionów bezpośredniej rezerwy, znajdujących się w sąsiedztwie 
Kosowa.
Rada (ambasadorów) NATO nie wyraziła natomiast jeszcze zgody na 
rozmieszczenie w tej prowincji dodatkowych oddziałów dla 
wzmocnienia międzynarodowych sił nadzorujących pokój w Kosowie 
(KFOR) - poinformowali dyplomaci sojuszu po piątkowej sesji Rady 
w siedzibie sojuszu w Brukseli.
#000801
Komisarz Unii Europejskiej, Austriak Franz Fischler, skrytykował 
antyunijne wypowiedzi Joerga Haidera i innych przywódców 
współrządzącej Austrią nacjonalistycznej partii "Wolnościowi".
Niedawno Haider nazwał wspólną unijną walutę "poronionym 
pomysłem", a jeden z regionalnych liderów jego partii wezwał do 
przeprowadzenia referendum na temat opuszczenia przez Austrię 
Unii Europejskiej.
"Takie wypowiedzi wyrządzają Austrii niepowetowaną stratę" - 
powiedział Fischler w wywiadzie dla austriackiego dziennika 
"Kurier". "Jest to tym bardziej ważne, że jest to partia 
rządząca" - dodał komisarz.
Fischler, który w Unii Europejskiej odpowiada za politykę 
rolną, jest również członkiem austriackiej konserwatywnej Partii 
Ludowej, która razem z ugrupowaniem Haidera utworzyła na początku 
lutego nową koalicję rządową.
#000802
WIG wzrósł o 0,5 proc. do 22.823,5 pkt. ustanawiając kolejny, 
siódmy już rekord w ciągu miesiąca. Na sesji Giełdy Papierów 
Wartościowych spadł kurs 130 akcji, 57 wzrósł, a 33 nie zmienił 
się. Na rynku funduszy wzrósł kurs 6 funduszy, 5 spadł, a 4 nie 
zmienił się.
#000803
Kolejny raz wzrosty kursów spółek teleinformatycznych wyniosły 
WIG i WIG 20 do rekordowych poziomów. Możliwe jest jednak, że 
ten trend w najbliższym czasie odwróci się - uważa Marek 
Pokrywka, makler DM BOŚ. "Na dziesiejszej sesji, pierwszy raz od 
dłuższego czasu, dogrywka na tych spółkach zakończyła się 
przewagą podaży. Na razie trudno stwierdzić, czy jest to sygnał 
początku zmiany trendu, czy tylko realizacja zysków." "Po 
dzisiejszym fixingu wydaje się jednak, że rynek, mierzony 
wartością WIG i WIG 20, w najbliższych dniach powinien spadać." 
Zdaniem maklera z punktu widzenia analizy technicznej trend 
spadkowy powinien przybrać postać fali płaskiej. Silna bariera 
oporu dla WIG znajduje się w przedziale 20.000-20.500 pkt. Makler 
uważa, że tak, jak ostatnie wzrosty były wywołane przez spółki z 
branży teleinformatycznej, podobnie ewentualna korekta powinna 
być skutkiem przeceny tych firm. "Wygląda na to, że w pierwszym 
ruchu branża teleinformatyczna może ulec ok. 15-20-procentowej 
przecenie." "Opinie na temat rzeczywistych wartości spółek tej 
branży są jednak bardzo rozbieżne. Sa tacy, którzy twierdzą, że 
cały ten sektor jest mocno przewartościowany, ale można też 
usłyszeć głosy o jego niedowartościowaniu."
#000804
Złoty osłabł o około 0,52 proc. w porównaniu do czwartkowego 
zamknięcia i osiągnął poziom 4,2 proc. powyżej parytetu.
#000805
Największe banki nie zdecydowały jeszcze, czy podniosą 
oprocentowanie kredytów i depozytów po środowej decyzji Rady 
Polityki Pieniężnej o wzroście stóp procentowych o punkt 
procentowy.
#000806
Minister pracy Longin Komołowski zdecydował, że płaca 
minimalna wyniesie od 1 marca 700 zł brutto.
#000807
Bank Austria Creditanstalt(BA/CA), który ma 43,5 proc. akcji 
Powszechnego Banku Kredytowego SA, jest zainteresowany kupnem od 
Skarbu Państwa 10,3 proc. akcji tego banku.
#000808
ABN AMRO i BA/CA są zainteresowane zakupem 10,3-procentowego 
pakietu akcji PBK SA, oferowanego przez Ministerstwo Skarbu 
Państwa - poinformowały PAP oba banki.
#000809
Ministerstwo Skarbu Państwa spodziewa się, że może wpłynąć nawet 
sześć ofert zakupu 25-35 proc. akcji TP SA - poinformował  Emil 
Wąsacz na konferencji podczas targów CeBit w Hanowerze.
#000810
Do dalszych negocjacji przy zakupie akcji Śląskiej Spółki 
Cukrowej SA Ministerstwo Skarbu Państwa dopuściło dwie firmy: 
niemiecką Sudzucker AG i francuską Saint Luis Sucre SA.
#000811
Członek Rady Polityki Pieniężnej Bogusław Grabowski powiedział 
w wywiadzie dla PAP, że Rada wyklucza w najbliższych miesiącach 
jakąkolwiek dyskusję o obniżce stóp procentowych.
#000812
29 luty będzie ostatnim dniem obrotu na giełdzie 
akcjami Polisy SA - poinformował zarząd giełdy.
#000813
Stawka odsetek za zwłokę od zaległości podatkowych wzrosła od 
czwartku, 24 lutego, do 43 proc. kwoty zaległości w stosunku 
rocznym.
#000814
Ceny dóbr inwestycyjnych wzrosły w IV kwartale 1999 roku o 1,4 
proc. w stosunku do III kwartału ubiegłego roku.
#000815
Flota powietrzna Polskich Linii Lotniczych LOT wzbogaciła się o 
trzeci z sześciu zakupionych za około 100 mln USD samolotów ERJ-
145 brazylijskiej firmy Embraer - poinformowali przedstawiciele LOT.
#000816
Przekazując Polskiej Żegludze Morskiej masowiec Irma, japońska 
stocznia "Chiba" zakończyła realizację kontraktu na budowę 
pięciu statków dla PŻM.
#000817
Portugalska stocznia Astilleros Navaios przekazała zakładowi 
trampingu Polskiej Żeglugi Morskiej zbiornikowiec Aurora do 
przewozu płynnej siarki i kwasu siarkowego.
#000818
Rumuńska fabryka samochodów dacia ma zamiar przerwać na tydzień 
produkcję z powodu znacznego spadku zamówień.
#000819
Specjalna komisja Kongresu USA ma w przyszłym miesiącu zalecić 
zasadniczą przebudowę światowych instytucji finansowych - 
poinformował londyński "Financial Times".
#000820
Za baryłkę ropy Brent z Morza Północnego, z dostawą w kwietniu, 
płacono w piątek o godz. 14.00 na Międzynarodowej Giełdzie Paliw 
w Londynie 27,24 USD. Było to o 13 centów mniej niż podczas 
czwartkowego zamknięcia.
#000821
Przedstawiciele amerykańskich agend rządowych i pozarządowych 
przewidują, że malejące zapasy ropy i niesłabnące ograniczenia 
wydobycia w krajach naftowych spowodują dalszą podwyżkę cen 
paliw w USA.
#000822
Rząd Japonii poinformował o utrzymywaniu się spadku cen 
detalicznych w ostatnich miesiącach i ocenił, że walczącej z 
recesją gospodarce zagraża wciąż niebezpieczeństwo 
deflacji.
#000823
Rosyjski potentat gazowy Gazprom wstrzymał dostawy tego surowca 
do Mołdawii z powodu zaległości w opłatach za import paliwa.
#000824
Prace dziesięciu polskich artystów, uznanych w ankiecie 
"Polityki" za najwybitniejszych rodzimych twórców XX wieku, 
zostały wystawione w piątek w Zachęcie.
Złotą dziesiątkę stanowią: Tadeusz Kantor, Władysław 
Strzemiński, Katarzyna Kobro, Stanisław I. Witkiewicz, Andrzej 
Wróblewski, Alina Szapocznikow, Magdalena Abakanowicz, Henryk 
Stażewski, Witold Wojtkiewicz i Roman Opałka.
Artystów tych wytypowali uczestniczący w ankiecie krytycy 
sztuki, publicyści i dziennikarze. Z grona ekspertów, do których 
zwróciła się "Polityka", najmniej chętnie wypowiadali się 
historycy sztuki.
Ekspozycja nosi tytuł zapożyczony od obrazu Andrzeja 
Wróblewskiego "Słońce i inne gwiazdy". Wystawione są m.in. 
rzadziej pokazywane gwasze Strzemińskiego, fotografie Witkacego, 
ostatnie dzieła Magdaleny Abakanowicz oraz projekcja na koniec 
wieku Romana Opałki. Prace artystów, których nazwiska stosunkowo 
często pojawiają się w katalogach wystawowych - np. Katarzyny 
Kobro - zostały przypomniane symbolicznie.
Wystawa potrwa do 26 marca.
#000825
W meteorycie "Baszkówka" znaleziono pozostałości pierwotnej 
materii, z której ponad 4,5 mld lat temu tworzył się Układ 
Słoneczny - poinformował dr Marian Stępniewski z Państwowego 
Instytutu Geologicznego w Warszawie. 
Na terenie Polski natrafiono dotychczas na 20 meteorytów - 
ostatnim z nich jest "Baszkówka". Spadł 25 sierpnia 1994 roku 
w Baszkówce koło Piaseczna i jeszcze "ciepły" trafił do 
Państwowego Instytutu Geologicznego - przypomniał dr 
Stępniewski. 
Meteoryt został poddany szczegółowym badaniom w polskich i
zagranicznych laboratoriach - w PIG, Instytucie Chemii i Fizyki 
Jądrowej w Warszawie, Instytucie Fizyki Uniwersytetu Marii Curie 
Skłodowskiej w Lublinie, Instytucie Maxa Plancka w  Moguncji. 
Przeprowadzono badania izotopowe, chemiczne, fizyczne i 
mineralogiczne meteorytu, określono też jego wiek.
#000826
Spór o wykonanie pieśni przeciwko Joergowi Haiderowi  - 
przywódcy austriackiej populistycznej prawicy - spowodował 
rozdźwięki w holenderskim chórze chłopięcym i zapowiedź 
rezygnacji jego dyrygenta.
Dyrygent chłopięcego chóru "De Buddy's" z Delft, Ton Bultinga, 
oświadczył w piątek, że zrezygnuje z prowadzenia go, jeśli chór 
nie wykona pieśni przeciwko austriackiemu politykowi. 
Przeciwko wykonaniu przez dzieci pieśni antyhaiderowskiej 
zaprotestowali ich rodzice, którzy nie życzą sobie, by chłopcy 
byli wykorzystywani do celów politycznych.
Również ambasada austriacka w Holandii zaprotestowała
przeciwko pieśni "Nie kupuj od Austriaków". Wzywa się w niej 
także do rezygnacji z wyjazdów do Austrii.
Bultinga, który od 32 lat prowadzi chór chłopięcy, utrzymuje, 
że pieśń jest "produktem literackim". Nie jest jednak zachwycony 
tytułem, który kojarzy sie z nazistowskim hasłem "Nie kupuj u 
Żyda". 
#000827
Viagra - osławiony lek na impotencję dla mężczyzn - jest 
kupowana w Internecie i potem sprzedawana nielegalnie po prawie 
dwukrotnie wyższej cenie w londyńskich pubach i klubach - 
ujawniła w piątek telewizja BCC. W Internecie są setki, jeżeli 
nie tysiące międzynarodowych stron, gdzie można kupić Viagrę, 
płacąc za nią za pomocą kart kredytowych.
"Zamówiona Viagra zostanie dostarczona w ciągu 28 dni w 
dyskretnym opakowaniu" - reklamuje się na swojej witrynie 
internetowej jedna z firm, oferująca Viagrę po 33 dolary za 100-
miligramową tabletkę. Jednorazowo można zamówić tam maksymalnie 
30 pastylek. Za zamówienie powyżej pięciu sztuk wytrwałych 
amatorów Viagry firma nagradza jedną pastylką gratis.
#000828
Urszula Włodarczyk (AZS AWF Wrocław) zdobyła w Gandawie w 
pięcioboju brązowy medal 26. halowych mistrzostw Europy. Na 
siódmej pozycji uplasowała się Izabela Obłękowska (Skra 
Warszawa).
#000829
Na jeziorze Śniardwy rozpoczęły się mistrzostwa Europy juniorów 
w bojerach. Po trzech wyścigach prowadzi mistrz Polski Michał 
Burczyński (AZS Olsztyn).
#000830
Henryk Kasperczak został oficjalnie mianowany trenerem 
piłkarskiej reprezentacji Maroka - poinformowała marokańska 
narodowa agencja prasowa MAP.
#000831
Brytyjczyk Richard Burns (Subaru Impreza WRC) jest liderem Rajdu 
Safari, trzeciej eliminacji mistrzostw świata, po pierwszym dniu 
i czterech odcinkach specjalnych (350 km). 
#000832
Reprezentacja Chin, po zwycięstwie 3:1 nad Tajwanem, zdobyła w 
Kuala Lumpur, złoty medal mistrzostw świata w tenisie stołowym 
kobiet.
#000833
Amerykanka Angela Nikodinov wygrała rywalizację solistek podczas 
Mistrzostw Czterech Kontynentów w łyżwiarstwie figurowym 
odbywających się w Osace. Drugie miejsce zajęła jej rodaczka 
Stacey Pensgen, a trzecie Kanadyjka Annie Bellmare.
#000834
Biathlonistki Rosji zdobyły w piątek złoty medal w 
biegu sztafetowym 4 x 7,5 km mistrzostw świata odbywających się 
w kompleksie sportowym Holmenkollen w Oslo."Srebro" wywalczyły 
obrończynie tytułu mistrzowskiego - Niemki, a "brąz" Ukrainki. 
Polki uplasowały się na 12. miejscu.
#000835
Włoch Amore D'Crescenzo z grupy Mapei wygrał po finiszu z 
peletonu trzeci etap wyścigu Dookoła Argentyny, z metą w Las 
Higueras. Najlepszy z polskich kolarzy - Piotr Zaradny (MAT 
Ceresit CCC) zajął piąte miejsce.
#000836
Austriaczka Renate Goetschl wygrała w Innsbrucku zjazd zaliczany 
do klasyfikacji alpejskiego Pucharu Świata wyprzedzając Niemkę 
Reginę Haeusl oraz swoją rodaczkę Michaelę Dorfmeister.
#000837
Tomasz Ścigaczewski (Warszawianka TOP-2000) awansował do 
sobotnich półfinałów biegu na 60 m przez płotki halowych 
mistrzostw Europy w Gandawie. W eliminacjach srebrny medalista 
poprzednich mistrzostw uzyskał trzeci czas - 7,62.
#000838
Monica Seles powoli odzyskuje wysoką formę i po łatwym 
zwycięstwie 6:0, 6:0 nad Francuzką Sarah Pitkowski awansowała do 
półfinału turnieju tenisistek w Oklahomie (pula nagród 180 tys. USD).
#000839
W sobotę pogodnie, tylko we wschodniej połowie kraju 
okresami pochmurno i przelotne opady deszczu ze śniegiem, a na 
Pogórzu Karpackim i w górach śniegu. Temp. maks. od -1 st. w 
Bieszczadach do 6 st. na krańcach zachodnich.  W niedzielę 
słonecznie, tylko na Pojezierzu Mazurskim początkowo pochmurno i 
słaby deszcz. Ciepło. Temp. maks. od 3 st. na wschodzie do 9 st. 
na Dolnym Śląsku. Wiatr słaby i umiarkowany, południowozachodni. 
W Warszawie w sobotę zachmurzenie umiarkowane, okresami duże i 
możliwe przelotne opady deszczu ze śniegiem. Temp. maks. 3 st. 
W niedzielę w stolicy słonecznie i ciepło. Temp. maks. 6 st. 
#000840
W nocy z soboty na niedzielę w Krakowie zmarł w wieku 78 lat 
Andrzej Hiolski, wybitny, polski baryton.
Karierę sceniczną rozpoczął w 1945 jako solista Państwowej Opery 
Śląskiej w Bytomiu. Od 1957 związany był z Operą Warszawską, 
późniejszym Teatrem Wielkim, obecnie Teatrem Narodowym.
W jego przebogatym repertuarze znajdowały się partie m.in. w 
takich operach jak "Zamek Sinobrodego" Bartoka, "Carmen" 
Bizeta, "Dama pikowa" i "Eugeniusz Oniegin" Czajkowskiego, 
"Łucja z Lammermooru" i "Don Pasquale" Dionizzetiego, "Faust" 
Gounoda oraz "Halka", "Straszny dwór" i "Verbum nobile" 
Moniuszki.Śpiewał również w "Don Giovannim" i "Weselu Figara" 
Mozarta, "Tosce", "Madame Butterfly" i "Cyganerii" Pucciniego, 
"Traviacie" i "Trubadurze" Verdiego oraz "Elektrze" Richarda 
Straussa.
Uznawany za wybitnego wykonawcę utworów oratoryjno-kantatowych 
(dzieła Bacha, Brittena, Martinu i Bartoka) występował na 
scenach operowych i estradach koncertowych Europy i obu Ameryk. 
Brał udział w najważniejszych festiwalach muzycznych takich jak 
Berliner Festwochen, Holland Festival, Wiener Festwochen, 
Praskie Jaro, Festiwal w Edynburgu czy Warszawska Jesień.
#000841
VII Kongres Unii Pracy zdecydował w niedzielę o przeprowadzeniu 
w marcu wewnątrzpartyjnego referendum w sprawie sposobu udziału 
Unii w wyborach prezydenckich. Działacze Unii odpowiedzą na 
pytanie, czy w nadchodzących wyborach partia ma zgłosić własnego 
kandydata na urząd prezydenta, czy poprzeć Aleksandra 
Kwaśniewskiego, jeśli będzie ubiegał się o ponowny wybór. Wyniki 
referendum zostaną podane w drugiej połowie kwietnia.
Delegaci Kongresu, który z udziałem 350 delegatów obradował w 
weekend w Serocku pod Warszawą wybrali ponownie (274:13) Marka 
Pola na szefa ugrupowania. Był jedynym kandydatem do tej 
funkcji.
Wiceprzewodniczącymi UP zostali Tomasz Nałęcz, Izabela Jaruga-
Nowacka, Arkadiusz Chorąziak i Stanisław Wiśniewski.
Innym tematem, poza referendum, który zdominował obrady Kongresu 
była sprawa udziału UP w wyborach parlamentarnych. Do współpracy 
ugrupowań lewicowych przed tymi wyborami wzywał w sobotę gość 
Kongresu szef SLD Leszek Miller.
"Powinniśmy zjednoczyć się w oporze przeciwko programowi i 
realnej władzy prawicy. Musimy być dla tej władzy i tego 
programu alternatywą" - mówił Miller. "Sukces osiąga się wtedy, 
gdy maszeruje się oddzielnie, ale uderza się razem."
Możliwości współpracy nie wykluczył Marek Pol, ale podkreślił, 
że jest jeszcze za wcześnie, aby rozstrzygać te kwestie.
Kongres przyjął też uchwałę dotyczącą oceny przeszłości przez 
UP. Podkreślono w niej, że Unia "krytycznego stosunku do systemu 
komunistycznego nie utożsamia z zanegowaniem dorobku milionów 
Polaków aktywnych w czasach PRL".
Pol podkreślił, że w uchwale Unii znalazły sie słowa, o które 
apelował do delegatów grudniowego Kongresu SLD Aleksander 
Kwaśniewski. Sojusz jednak nie zdecydował się wówczas, aby 
zamieścić je w swojej uchwale.
Z władzami UP spotkał się w niedzielę prezydent. Liderzy Unii 
przedstawili mu wspomniana uchwałę Kongresu UP. "Przyszliśmy tu 
z pewnym podejrzeniem, że pan prezydent Kwaśniewski zdecyduje 
się kandydować i mogę państwu zdradzić, że pan prezydent nie 
rozwiał naszych podejrzeń" - powiedział Marek Pol.
#000842
Polska wystąpi do strony rosyjskiej z notą, w której będzie się 
domagać zapewnienia polskim placówkom znacznie większego stopnia 
bezpieczeństwa - powiedział PAP Paweł Dobrowolski, rzecznik MSZ. 
W sobotę dwie grupy manifestantów obrzuciły budynek polskiej 
ambasady w Moskwie kamieniami i jajkami. (p. ZAGRANICA)
"Na podstawie pierwszych relacji z polskich placówek w 
Petersburgu i Moskwie dotyczących incydentów pod obiema 
placówkami wynika, że te demonstracje były dość dobrze 
zaprogramowame i zorganizowane, a reakcje milicji rosyjskiej 
uważamy za niedostateczną." - powiedział rzecznik. "Stała się 
rzecz najgorsza, polegająca na tym, że dialog polityczny został 
zastąpiony przez dialog ulicy wokół placówek jednej i drugiej 
strony, co jest godne ubolewania."
#000843
Liderzy Komitetu Wolny Kaukaz powiedzieli w sobotę 
dziennikarzom, że nachodząc poznański konsulat Rosji świadomie 
złamali prawo. "Nasz protest nie miał na celu obrażenia narodu 
rosyjskiego. Cenimy i podziwiamy tradycje rosyjskiej opozycji 
demokratycznej. Wielu z nas wychowało się na książkach 
rosyjskich dysydentów. Jednak ich wpływ na to, co się tam 
(w Czeczenii) dzieje dzisiaj jest bliski zeru" - głosi 
oświadczenie Komitetu przekazane dziennikarzom podczas 
konferencji prasowej zorganizowanej pod warszawskim pomnikiem 
"Poległym i Pomordowanym na Wschodzie". Komitet zaapelował do 
mediów, by "na zimno zestawiać fakty - ludobójstwo i podeptanie 
kawałka materiału; czystki etniczne i pomalowanie ściany 
budynku". Lider wchodzącej w skład Komitetu organizacji Naszość, 
Piotr Lisiewicz pytany, czy Komitet jest w stanie przeprosić 
naród rosyjski odpowiedział, że może przeprosić tylko byłych 
desydentów i tych Rosjan, którzy przeciwstawiają się wojnie w 
Czeczenii.
#000844
14-letniego chłopca, który próbował wejść na teren konsulatu 
Rosji w Poznaniu zatrzymała tamtejsza policja. "Około godz. 14 
policjanci z Poznania zatrzymali 14-latka. Za wdarcie się na 
teren konsulatu zapłacił mu dziennikarz telewizyjny (TVN), który 
był w pobliżu obecny z kamerą" - powiedziała w sobotę PAP Ewa 
Olkiewicz, rzecznik prasowy Komendy Wojewódzkiej Policji w 
Poznaniu. Chłopiec przypadkowo przejeżdżał w tamtym miejscu na 
rowerze i zgodził się na płatną propozycję dziennikarza, bo 
myślał, że bierze udział "w jakimś śmiesznym programie".
Policja zatrzymała i dziennikarza. Chłopiec został przesłuchany 
w obecności psychologa i zwolniony do domu. Dziennikarz odpowie 
za swój czyn przed kolegium ds. wykroczeń.
W trybie natychmiastowym został zwolniony z pracy w TVN.
#000845
Na 6 marca "Samoobrona" przygotowuje zorganizowanie protestów w 
całym kraju. W każdym województwie ma się odbyć przynajmniej 
jeden protest. Poinformował o tym w sobotę podczas konferencji 
prasowej lider "Samoobrony" Andrzej Lepper. Wg niego protesty 
będą polegały m.in. na blokowaniu dróg lub miast, okupowaniu 
urzędów wojewódzkich oraz zajmowaniu biur poselskich. Protest ma 
trwać od godz. 11.00 do 14.00. Jak powiedział PAP Lepper, 
rolnicy dostali polecenie, by podczas protestów nie używano 
broni, butelek z benzyną ani niebezpiecznych przedmiotów lub 
narzędzi. Protest ma być zorganizowany na dwa dni przed 
kolejną turą rozmów rządu i rolniczych związków. "To po to, żeby 
rząd nie przyszedł na te rozmowy zachłyśnięty spokojem 
społecznym i brakiem protestów" - powiedział Lepper. "Rząd nie 
wywiązuje się z kolejnych porozumień zawartych z rolnikami. Nasze 
pisma pozostają bez odpowiedzi. Rząd nas lekceważy."
"Samoobrona" potępiła środowe zajścia przed konsulatem Rosji w 
Poznaniu. "Zrobiono to po to, by wywołać antyrosyjską fobię. 
Dzięki temu obcy kapitał z Zachodu wpłynie do Polski" - twierdzi 
Lepper.
#000846
Około 2 tys. Żydów z Europy, Ameryki Północnej i Izraela 
odwiedziło w niedzielę w Leżajsku grób cadyka Elimelecha 
Weissbluma, współtwórcy chasydyzmu, w 213 rocznicę jego śmierci. 
Cadyk Elimelech należał do najbardziej znanych przedstawicieli 
chasydyzmu. Ruch ten w latach 30. XVIII wieku narodził się na 
Ukrainie i na obszarach południowo-wschodniej Polski. Jednym z 
jego podstawowych założeń jest eksponowanie radości życia w 
reakcji na rygorystyczny judaizm.
#000847
Uroczystym koncertem w Opolu uczciło w sobotę swoje 10-lecie 
Towarzystwo Społeczno-Kulturalne Niemców na Śląsku Opolskim. 
Odczytano list od premiera Jerzego Buzka, w którym szef rządu 
złożył członkom TSKN gratulacje i życzył dalszych sukcesów. 
Lider opolskich Niemców pos. Henryk Kroll dziękował wszystkim 
polskim rządom za zrozumienie problemów mniejszości oraz rządowi 
niemieckiemu za moralne i materialne wsparcie dla żyjących w 
Polsce Niemców. Wicekonsul Niemiec w Opolu Rolf Pappenberg 
wyraził zadowolenie z faktu współistnienia Polski i Niemiec w 
ramach NATO oraz powiedział, że ma nadzieję, iż w niedalekiej 
przyszłości dzięki owocnej współpracy granica pomiędzy narodami 
Polski i Niemiec będą tylko umownymi liniami na mapie.
TSKN skupia około 125 tysięcy członków. Przedstawiciele 
mniejszości niemieckiej wchodzą w skład rządzącej województwem 
koalicji AWS-UW-MN.
#000848
Podczas liturgii słowa u stóp góry Synaj papież Jan Paweł II 
zaapelował o przestrzeganie Dekalogu jako "zapisanego w ludzkich 
sercach uniwersalnego prawa moralnego, obowiązującego w każdym 
miejscu i czasie". Wezwał także do "dialogu wyznawców wielkich 
religii monoteistycznych w ich służbie rodzinie ludzkiej". 
Według biblijnej Księgi Wyjścia, na górze Synaj żydowski 
patriarcha Mojżesz zawarł przymierze swego narodu z Bogiem, 
otrzymując od niego kamienne tablice z dziesięciorgiem przykazań.
Wizyta w prawosławnym klasztorze św. Katarzyny u stóp Synaju i 
liturgia słowa przed klasztorem stanowiły kulminacyjny punkt 
pielgrzymki Jana Pawła II do Egiptu, odbywanej w ramach obchodów 
Roku Jubileuszowego 2000. Jako pierwszy w ogóle papież Jan Paweł 
II modlił się w kaplicy Gorejącego Krzewu, stanowiącej część 
klasztornej bazyliki Przemienienia Pańskiego. Bazylikę 
wzniesiono opodal miejsca, gdzie według tradycji Bóg miał po raz 
pierwszy ukazać się Mojżeszowi pod postacią płonącego krzaka.
Papież wrócił do Rzymu w sobotę wieczorem. Historyczna, 
trzydniowa wizyta w Egipcie była jego 90. podróżą zagraniczną 
jako głowy Kościoła katolickiego.
#000849
Dwie grupy manifestantów obrzuciły budynek polskiej ambasady w 
Moskwie kamieniami i jajkami. Manifestacja odbyła się też przed 
budynkiem polskiego konsulatu w Petersburgu.
W Moskwie licząca od 300 do 500 osób grupa podeszła w sobotę
pod budynek ambasady od strony głównego wejścia. Budynek 
obrzucono butelkami, surowymi jajkami i woreczkami z granatową 
farbą. Manifestanci spalili dwie polskie flagi. 
Dwie godziny po pierwszej manifestacji z drugiej strony budynku 
podjechał autobus z ludźmi ubranymi w mundury kozackie, którzy 
również obrzucili ambasadę kamieniami i jajkami. Kozacy 
powiedzieli milicjantom, że "to protest przeciw napadowi na 
rosyjski konsulat w Poznaniu".
#000850
Rosyjski minister spraw wewnętrznych Władimir Ruszajło w liście 
do szefa MSWiA Marka Biernackiego zwrócił się z prośbą o 
"ograniczenie działalności proczeczeńskich organizacji w 
Polsce". W liście Ruszajło pisze o "aktywnej, prowokacyjnej 
działalności czeczeńskich centrów informacyjnych w Warszawie i 
Krakowie".
Rosyjski minister "usilnie prosi, by podjąć efektywne kroki 
w celu odnalezienia i ukarania winnych napadu na konsulat 
generalny Federacji Rosyjskiej w Poznaniu". Ruszajłę niepokoją 
również "nieustanne akty wandalizmu wobec miejsc pochówku 
radzieckich żołnierzy i oficerów" oraz "nasilające się w 
ostatnim czasie przypadki ograbiania rosyjskich obywateli, 
jadących pociągami pasażerskimi przez terytorium Polski".
#000851
Generał Giennadij Troszew, zastępca dowódcy wojsk rosyjskich 
w Czeczenii powiedział, że kampania mająca na celu zniszczenie 
bastionów separatystów w górach na południu republiki nie 
zakończy oporu rebeliantów. 
Dodał, że wielu rebeliantów ukrywa się na terenach zajmowanych 
przez Rosjan i przygotowuje się do wypadów i ataków na 
posterunki rosyjskie. Podobne ataki zmusiły Rosję do wycofania 
swych wojsk z Czeczenii po pierwszej wojnie w tej republice w 
latach 1994-96.
Po zajęciu stolicy Czeczenii, Groznego, Rosjanie skoncentrowali 
ataki na południu, bombardując domniemane bazy bojowników w 
wąwozach arguńskim i wiedieńskim, a także okolice Szatoj - 
ostatniego bastionu bojowników, gdzie, jak się szacuje, przebywa 
2,7 tys. separatystów.
#000852
Korespondent Radia Swoboda Andriej Babicki, który zaginął prawie 
półtora miesiąca temu w Czeczenii i odnalazł się w Dagestanie, 
znów został aresztowany - tym razem za posiadanie fałszywego 
paszportu azerbejdżańskiego.
Minister spraw wewnętrznych Dagestanu Mogamiedtagirow Adilgierej 
poinformował, że Babickiego aresztowano jeszcze w czwartek, gdy 
siedział w hallu hotelu "Kaspij" w stolicy Dagestanu, 
Machaczkale. Według ministra, przypadkowo podeszło do niego 
dwóch milicjantów, by sprawdzić dokumenty. Miał paszport 
Republiki Azerbejdżanu na nazwisko Ali Musajew.
#000853
"Weźmiemy udział w wyborach do parlamentu, ale według własnego 
scenariusza" - zapowiedział lider opozycyjnej Liberalno-
Demokratycznej Partii Białorusi (LDPB) Siarhiej Hajdukiewicz, 
który we wtorek podpisał wspólne oświadczenie opozycji o bojkocie 
zaplanowanych na jesień wyborów parlamentarnych.
Własny scenariusz, o którym mówił Hajdukiewicz, ma być oparty na
drobiazgowej kontroli każdego etapu wyborów - od tworzenia 
komisji wyborczych na wszystkich szczeblach do głosowania i 
liczenia wyników. Według niego doświadczenia z ostatnich lat
dają podstawę by sądzić, że wybory zostaną sfałszowane.
#000854
W wywiadzie dla I programu Telewizji Polskiej kanclerz Austrii 
Wolfgang Schuessel zadeklarował, że Austria nie będzie blokować 
rozszerzenia Unii Europejskiej. W negocjacjach z Polską i innymi 
krajami kandydującymi chce jednak uzyskać "przejściowe okresy 
ochronne dla swojego rynku pracy."
#000855
Kanclerz Niemiec Gerhard Schroeder wezwał do zmian w procedurze 
decyzyjnej Unii Europejskiej, w tym do konsekwentnego 
odchodzenia od zasady jednomyślności. Według niego, zmiany takie 
przyspieszyłyby integrację europejską, ułatwiając współpracę 
Unii z nowymi państwami członkowskimi.
"W rozszerzającej się Europie potrzeba więcej decyzji 
podejmowanych większością głosów, albo nie będzie to 
funkcjonować" - oświadczył kanclerz.
#000856
Premier Francji Lionel Jospin został zaatakowany kamieniami 
przez manifestantów palestyńskich, rozwścieczonych jego 
wypowiedzią na temat Hezbollahu. Do incydentu doszło, gdy 
francuski premier opuszczał uniwersytet palestyński Bir-Zeit na 
zachodnim brzegu Jordanu. 
Szef rządu francuskiego, który w sobotę zakończył czterodniową 
wizytę na Bliskim Wschodzie, ściągnął na siebie niezadowolenie 
krajów arabskich, gdy ataki partyzantów islamskich z ugrupowania 
Hezbollah na siły izraelskie w południowym Libanie nazwał w 
czwartek "aktami terroryzmu". 
#000857
Niemiecki rząd zamierza zmienić pod wpływem krytyki ofiar 
nazizmu dotychczasowy projekt ustawy o fundacji odszkodowawczej 
dla byłych robotników przymusowych i niewolniczych.
Według informacji "Spiegla" odszkodowaniami mają być objęci 
także poszkodowani, których deportowano na tereny okupowane 
przez hitlerowskie Niemcy, np. do Norwegii. Rząd niemiecki 
zrezygnował również z postulatu, aby wraz z wypłaceniem 10 mld 
marek za pracę przymusową uznać za wygasłe wszystkie roszczenia 
wynikające z nazistowskiego bezprawia.
#000858
Zwycięstwem w wyborach do parlamentu krajowego (landtagu) w 
Szlezwiku-Holsztynie niemieccy socjaldemokraci przerwali 
trwającą od roku serię porażek. Socjaldemokratyczna Partia 
Niemiec (SPD) zdobyła w niedzielę - według szacunkowych danych 
telewizji publicznych ARD i ZDF - około 42 proc. głosów wobec 
39,8 proc. w 1996.
#000859
Brytyjska Partia Pracy była jedną z sił, które ucywilizowały XX 
wiek, i ma ambicje osiągnięcia jeszcze więcej w XXI stuleciu - 
oświadczył premier Tony Blair z okazji uroczystych obchodów 
stulecia Partii Pracy. 
Do pięciu najważniejszych zadań Blair zaliczył pełne 
zatrudnienie, które korzysta z postępów technologii, wysokie 
standardy oświaty, podniesienie jakości usług Narodowej Służby 
Zdrowia, wyeliminowanie nędzy wśród dzieci w ciągu 20 lat i 
ugruntowanie międzynarodowej rangi W.Brytanii.
#000860
Ministerstwo Finansów we współpracy z resortem zdrowia 
przygotowało zmianę rozporządzenia obniżającą marżę hurtową na 
leki importowane z 14,3 do 10 proc. Pełnomocnik rządu ds. 
wprowadzenia ubezpieczenia zdrowotnego Anna Knysok powiedziała 
PAP, że jeśli nic się nie będzie przedłużało, rozporządzenie 
zacznie obowiązywać od 1 kwietnia.
Pomysłem zmian nie są zachwyceni hurtownicy. Prezes hurtowni 
Farmeg Jerzy Milewski powiedział PAP, że jest to "kosmiczna 
bzdura". Dodał, że niewykluczone, iż hurtownie rozpoczną 
kampanię przeciwko wprowadzeniu tych zmian w życie.
Rozporządzenie dotyczy importowanych leków gotowych, surowic, 
szczepionek, środków antykoncepcyjnych, leków i preparatów 
diagnostycznych, także artykułów sanitarnych i sprzętu 
jednorazowego użytku.
"Szacuje się, że proponowane zmiany w marżach hurtowych i 
detalicznych spowodują obniżenie wartości importowanych leków 
refundowanych o 120-140 mln zł" - powiedziała Anna Knysok.
#000861
Europejski Bank Inwestycyjny przyzna stowarzyszeniu gmin z 
rejonu Żywca pożyczkę w wysokości 20 mln euro na rozbudowę sieci 
kanalizacji i oczyszczalni ścieków. W piątek podpisano umowę w 
tej sprawie - poinformował EBI.  
"Projekt ten pozwoli ograniczyć zanieczyszczenie i ryzyko dla 
zdrowia publicznego oraz doprowadzi do poprawy jakości życia 200 
tysięcy mieszkańców Żywca i kilku miejscowości położonych nad 
brzegiem Jeziora Żywieckiego i nad dopływami Wisły" - oświadczył 
wiceprezes Banku Wolfgang Roth. Podkreślił, że inwestycja 
powinna też przyczynić się do rozwoju turystyki i w ogóle 
gospodarki tego regionu. 
Od 1990 roku, gdy EBI zaczął pożyczać Europie Środkowej i 
Wschodniej, jego kredyty dla Polski sięgnęły łącznie 2,9 mld 
euro, z czego około miliarda euro przeznaczono na inwestycje w 
transporcie drogowym, kolejowym i w komunikacji miejskiej. 
#000862
Jedna z najpopularniejszych polskich piosenkarek Justyna 
Steczkowska wyszła za mąż za Macieja Myszkowskiego, architekta i 
modela. Uroczystość odbyła się w sobotę w Urzędzie Stanu 
Cywilnego w Stalowej Woli. Ceremonia miała ściśle prywatny 
charakter i wzięła w niej udział jedynie najbliższa rodzina 
piosenkarki. W niedzielę młodzi małżonkowie, po wizycie w domu 
rodziców Justyny, wyjechali ze Stalowej Woli. O swoich 
zaręczynach i ciąży Justyna Steczkowska powiadomiła media na 
konferencji prasowej przed tygodniem. Wtedy również  
przedstawiła swojego narzeczonego, z którym jest od dwóch lat. O 
ślubie wspomniała jedynie, że "planuje go niebawem". 
Nadmieniała, że ślub kościelny będzie chciała wziąć za granicą, 
"aby nie czuć presji społecznej".
#000863
Personel dyżurny izby przyjęć złamał podstawowe zasady, nie 
tylko medyczne, ale i ludzkie, nie podejmując właściwych działań 
dla uratowania człowieka, który zmarł niedaleko szpitala - uważa 
dyrektor Wojewódzkiego Szpitala Specjalistycznego w Olsztynie 
Andrzej Kaczmarek.
Tragiczne zdarzenie miało miejsce w czwartek rano. Kilkadziesiąt 
metrów od izby przyjęć umierał na zawał serca w swoim samochodzie 
50-letni Jerzy Sz. Dyżurne pielęgniarki zaalarmowane przez 
szpitalnego ochroniarza i przez kolegę Jerzego Sz. zamiast 
udzielić pierwszej pomocy i jednocześnie wezwać szpitalnych 
lekarzy ograniczyły się do zadzwonienia po pogotowie. Zanim 
karetka przyjechała mężczyzna zmarł.
Pielęgniarki tłumaczyły się, że w wyniku nieścisłego podania 
miejsca zdarzenia sądziły, że doszło do niego na ulicy poza 
terenem szpitala.
Dyrektor zwolnił je dyscyplinarnie, a sprawę swojej 
odpowiedzialności pozostawił ocenie władz zwierzchnich i organom 
ścigania.
Marszałek województwa Andrzej Ryński powołał specjalną komisję, 
która bada sprawę. Wg niego wyjaśnienia złożone przez dyrektora 
szpitala nie są wystarczające.
Prokuratura zaś zajmuje się nie tylko przypadkiem śmierci 
Jerzego Sz. Toczą się postępowania w trzech innych sprawach, 
gdzie prokurator bada ewentualne zaniedbania pracowników 
szpitala - m.in. śmierć pacjenta na oddziale intensywnej opieki 
medycznej oraz podanie przez lekarzy szpitala leku bez 
rozpoznania, czy pacjentka jest na niego uczulona.
#000864
Ponad 500 tys. zł trafi na cele charytatywne, dzięki trzeciemu 
Balowi Dziennikarzy, na którym w Auli Politechniki Warszawskiej 
bawiło się 1500 osób.
Zysk z balu zostanie podzielony na trzy części i przeznaczony na 
chore dzieci ze Szpitala Klinicznego nr 4 im. Marii Konopnickiej 
w Łodzi, Fundację Postępu w Otolaryngologii zajmującą się 
leczeniem głuchoty oraz Śląskie Centrum Chorób Serca w Zabrzu - 
poinfomował PAP wiceprezes Fundacji "Charytatywny Bal 
Dziennikarzy" Andrzej Morozowski. 
Fundacja, skupiająca 15 dziennikarzy z różnych mediów, była 
organizatorem balu. Zysk pochodzi m.in. ze sprzedaży biletów i 
pieniędzy zebranych podczas balu.
Na balu obecny był premier Jerzy Buzek. Premierowi większość 
czasu zajęło obchodzenie wszystkich części auli oraz rozmowy z 
setkami gości.
Byli też wszyscy najważniejsi rzecznicy prasowi, którzy 
przedstawili własny program artystyczny. Duet: rzecznik SLD 
Danuta Waniek -rzecznik rządu Krzysztof Luft zaśpiewał zgodnie: 
"Czy te oczy mogą kłamać?". Rzecznik UW Andrzej Potocki z byłym 
rzecznikiem PSL Jackiem Soską wykonali: "Chłop żywemu nie 
przepuści". Indywidualny występ, wspólnie z kapelą góralską, 
miał rzecznik klubu AWS Piotr Żak.
#000865
Jolanta Kwaśniewska i Jerzy Owsiak otrzymali "Złote Serca", 
wyróżnienia przyznane po raz pierwszy przez Polski Czerwony 
Krzyż. Nagrody wręczono podczas VI Wielkiego Balu PCK.
"W Polsce wiele osób zasługuje na taką nagrodę. Dla mnie jest 
ona motywacją do dalszej pracy na rzecz potrzebujących" - 
powiedziała Jolanta Kwaśniewska odbierając "Złote Serce". Żona 
prezydenta została wyróżniona za "gorące serce skierowane do 
wszystkich rodzin polskich".
Jerzy Owsiak otrzymał nagrodę za Wielką Orkiestrę Świątecznej 
Pomocy. "On naprawdę trafił do wszystkich serc. To tylko cząstka 
naszego uznania" - powiedział Aleksander Małachowski, prezes 
Zarządu Głównego PCK, wręczając "Złote Serce" Bogdanowi 
Maruszewskiemu, który w imieniu Owsiaka odebrał wyróżnienie. 
"Złote Serce" otrzymał także Aleksander Knap, który za własne 
pieniądze kupił mieszkania dziewięćdziesięciu siedmiorgu 
dzieciom z domów dziecka. 
#000866
W Kairze przyszedł na świat siedmiokilogramowy noworodek. Jego 
ojciec ciągle nie może otrząsnąć się z szoku, choć od narodzin 
minęły 3 dni.
"Nie jestem duży i jego matka także nie. Wielkość noworodka była 
niespodzianką, naprawdę się tego nie spodziewaliśmy" - 
powiedział agencji Reuters Adel Abdel Razak, który pracuje jako 
technik w kairskim metrze.
Dziecko imieniem Karim jest pierwszym potomkiem swych rodziców, 
którzy pobrali się trzy lata temu. U matki dokonano cięcia 
cesarskiego na dwa tygodnie przed przewidywanym terminem porodu, 
gdyż dziecko nie byłoby w stanie przyjść na świat w sposób 
naturalny.
#000867
Półtora tysiąca zawodników z 18 państw uczestniczyło w 
Helsinkach w imprezie określanej przez organizatorów jako 
pierwsze mistrzostwa świata w pływaniu w zimnej wodzie.
Zawody odbywały sie na otwartym 25-metrowym basenie, przy 
temperaturze powietrza minus siedem stopni i wody minus jeden 
stopień. Najdłuższym dystansem było 50 metrów, nazwane 
maratonem. Poza pływaniem, rywalizowano również w nurkowaniu. 
Wiek zawodników wahał się od 12 do ponad 70 lat.
Po każdej konkurencji zawodnicy mogli przez czas nieograniczony 
korzystać z sauny. 
#000868
Katamaran "Polpharma-Warta" pod dowództwem kapitana Romana 
Paszke dotarł w niedzielę o godz. 15.30 czasu polskiego do mety 
transatlantyckiego rejsu w San Salvador na Bahamach. Tym samym 
polski jacht, jako pierwszy na świecie, zakwalifikował się do 
milenijnych, wokółziemskich regat The Race. Załoga wystartowała 
z hiszpańskiego portu Kadyks 13 lutego.
#000869
Pfadi Winterthur (Szwajcaria), RK Sintelon (Jugosławia), CBM 
Valladolid (Hiszpania) i TV Grosswallstadt (Niemcy) awansowały 
do półfinału Pucharu Miast w piłce ręcznej mężczyzn.
#000870
Dunaferr Sportegyesuelet (Węgry), Portland San Antonio 
(Hiszpania), Kolding IF (Dania) i Prule 67 Lublana awansowały do 
półfinału Pucharu Zdobywców Pucharów w piłce ręcznej 
mężczyzn.
#000871
18-letnia Francuzka Anne Lise Touya pokonała swoją rodaczkę 
Cecile Argiolas 15:6 w finale turnieju Pucharu Świata 
szablistek, który się odbył w Foggi.
#000872
Monica Seles (USA, 2.) pokonała Nathalie Dechy 6:1, 7:6 (7-3) w  
niedzielę w finale turnieju tenisistek w Oklahoma City (pula 
nagród 170 tysięcy dolarów).
#000873
Lidia Chojecka zdobyła w biegu na 
3000 m srebrny medal lekkoatletycznych halowych mistrzostw 
Europy, które się odbywają w Gandawie. Polkę, która uzyskała 
czas lepszy od rekordu kraju - 8.42,42 wyprzedziła Rumunka 
Gabriela Szabo - 8.42,06. Trzecie miejsce zajęła Marta Dominguez 
z Hiszpanii - 8.44,08.
#000874
Lider Pucharu świata w skokach narciarskich, Niemiec Martin 
Schmitt, wygrał w niedzielę w amerykańskim Iron Mountain drugi z 
konkusów pucharowych, skrócony do jednej serii z powodu 
porywistego wiatru.
#000875
Montex Lublin uplasował się na pierwszej pozycji w grupie D Ligi 
Mistrzów w piłce ręcznej kobiet. Drugie miejsce premiowane 
awansem do ćwierćfinału Pucharu Europy zajął obrońca tego 
trofeum węgierski Dunaferr SE.
#000876
Paweł Nastula zajął w niedzielę drugie miejsce w wadze 100 km w 
turnieju judo w Monachium. Impreza ta jest kolejną eliminacją 
europejską do igrzysk olimpijskich w Sydney. Dzień wcześniej na 
trzeciej pozycji w wadze 81 kg uplasował się Robert 
Krawczyk.
#000877
Brytyjczyk Richard Burns (Subaru Impreza) wygrał w niedzielę w 
Nairobi samochodowy Rajd Safari, trzecią eliminację mistrzostw 
świata. Burns, który prowadził od pierwszego dnia imprezy, 
wyprzedził swego kolegę z teamu Subaru - Fina Juhę Kankkunena i 
Francuza Didiera Auriola (Seat Cordoba). Jest to pierwsze w tym 
sezonie, a szóste w karierze zwycięstwo Brytyjczyka w rajdowych 
mistrzostwach świata.
#000878
Austriaczka Renate Goetschl wygrała w niedzielę supergigant 
zaliczany do punktacji Pucharu Świata w narciarstwie alpejskim, 
który się odbył w Innsbrucku. Drugie miejsce zajęła triumfatorka 
sobotniego supergiganta Kanadyjka Melanie Turgeon, a trzecie 
Słowenka Mojca Suhadolc.
#000879
Niemka Monique Garbrecht oraz Kanadyjczyk Jeremy Wotherspoon 
zdobyli w Seulu złote medale mistrzostw świata w łyżwiarskim 
wieloboju sprinterskim.
#000880
Argentyńczyk Guillermo Brunetta wygrał piąty etap wyścigu 
dookoła Argentyny, La Toma - La Florida (165 km). Zwycięzca 
wyprzedził o 4 sekundy współtowarzysza ucieczki Cristiana Leona 
i o 1.08 zasadniczy peleton.	Z głównej grupy najszybszy był 
Włoch Luca Paolini z Mapei, ale tuż za nim finiszował Tomasz 
Lisowicz z polskiej grupy Atlas Lukullus. W czołowej dziesiątce 
było jeszcze czterech polskich kolarzy.
#000881
Włosi wygrali sztafetę 4 x 10 km narciarskiego Pucharu Świata, 
która się odbyła w niedzielę w szwedzkim Falun. Na finiszu o 0,2 
sekundy wyprzedzili ekipę rosyjską i o 3,5 s austriacką.
#000882
Fin Samppa Lajunen wygrał zawody Pucharu Świata w 
kombinacji norweskiej w Vallee de Joux w Szwajcarii. Drugie 
miejsce zajął jego rodak Jaakko Tallus, a trzecie Austriak Mario 
Stecher.
#000883
Z powodu mgły sędziowie przerwali w niedzielę bieg
sztafetowy mężczyzn 4 x 7,5 km, który miał być ostatnią 
konkurencją biathlonowych mistrzostw świata w kompleksie 
sportowym Holmenkollen w Oslo.
#000884
Słoweniec Mitja Kunc został zwycięzcą slalomu, zaliczanego do 
punktacji Pucharu Świata w narciarstwie alpejskim, który się 
odbył w niedzielę w koreańskim Yongpyong.
#000885
Brązowy medal halowych mistrzostw Europy w lekkiej atletyce 
zdobył Tomasz Ścigaczewski. Zawodnik Warszawianki  TOP-2000 zajął 
trzecie miejsce w biegu na 60 m przez płotki z czasem 7,56. 
Zwyciężył reprezentant Łotwy Stanislavs Olijars.
#000886
W ostatnim meczu grupy D Ligi Mistrzyń w piłce ręcznej kobiet 
MKS Montex Lublin pokonał w Grecji GAS Anagennisi 27:25 (16:14) 
zapewniając sobie tym samym pierwsze miejsce w grupie i awans do 
ćwierćfinału Pucharu Europy.
#000887
Adam Małysz zajął czwarte, a Wojciech Skupień szóste miejsce w 
konkursie Pucharu Świata w skokach narciarskich, który się odbył 
w Iron Mountain w USA. Zwyciężył mistrz świata, Niemiec Martin 
Schmitt, który umocnił się na pozycji lidera PŚ.
#000888
Robert Krawczyk zajął w sobotę trzecie miejsce w wadze 81 kg w 
turnieju judo w Monachium. Impreza ta jest kolejną eliminacją 
europejską do igrzysk olimpijskich w Sydney.
#000889
Norweżka Liv Grete Skjelbreid zdobyła w sobotę w Oslo tytuł 
mistrzyni świata w biegu biathlonistek na dystansie 12,5 km ze 
startu wspólnego. Złoty medal wśród biathlonistów, na dystansie 
15 km ze startu wspólnego, tego dnia wywalczył Francuz Raphael 
Poiree. Tomasz Sikora na trasach Holmenkollen w Oslo zajął 18 
miejsce.
#000890
Tenisiści stołowi Szwecji zdobyli w Kuala Lumpur mistrzostwo 
świata. W finałowym meczu pokonali oni Chiny 3:2.
#000891
Reprezentant Hiszpanii Johann Muehlegg wygrał w Falun bieg 
narciarski na 15 km techniką dowolną, którego wyniki zostaną 
zaliczone do klasyfikacji Pucharu Świata. Wyprzedził on Fina 
Jari Isometsę oraz Włocha Pietro Cottrera Pillera.Na czele 
klasyfikacji Pucharu Świata znajduje się Muehlegg, który 
wyprzedza Isometsę oraz Thomasa Alsgaarda (Szwecja).
#000892
17-letnia Marianna Gemesi, zasłabła podczas młodzieżowych zawodów 
szermierczych w Bratysławie i zmarła nie odzyskując 
przytomności. Gemesi straciła przytomność podczas walki ze swą 
rodaczką na zawodach młodzieżowych w Bratysławie. Wg wstępnej 
diagnozy przyczyną zgonu była niewydolność serca.
#000893
Dziś w kraju będzie słonecznie i ciepło. Temp. maks. od 8 do 13 
st. Wiatr umiarkowany i dość silny, porywisty, w porywach do 18 
m/s, na Przedgórzu Sudeckim do 22 m/s, południowo--zachodni.
#000894
Premier Jerzy Buzek zapewnił w liście do prezydenta Aleksandra 
Kwaśniewskiego, że "nie było i nie ma możliwości wykorzystania 
administracji rządowej do działań sprzecznych z prawem" oraz 
"wymierzonych w prezydenta RP". Poinformował, że sprawę, o 
której mówił były prezes UKFiT Jacek Dębski, skierował do 
ministra sprawiedliwości-Prokuratora Generalnego.
W piątkowym wywiadzie dla "Gazety Wyborczej" prezes 
likwidowanego Urzędu Kultury Fizycznej i Turystyki Jacek Dębski 
powiedział, że na przełomie października i listopada "przyszedł 
do niego wysoki funkcjonariusz AWS i zadał pytanie +Czy w UKFiT 
znajdują się jakieś +kwity+ na Aleksandra Kwaśniewskiego i na 
Stanisława Paszczyka?+" (niegdyś szefów tego urzędu). 
Jerzy Buzek zapewnił, że do czasu publicznej wypowiedzi Dębskiego 
nie wiedział o sprawie, ani "o jakichkolwiek tego rodzaju 
propozycjach działań zgłaszanych przez inne osoby". 
#000895
Liderzy Unii Wolności uważają, że koalicja powinna wystawić 
wspólnego kandydata na prezydenta. Tymczasem Tadeusz Mazowiecki, 
który w ocenie Unii byłby najlepszym kandydatem obozu 
posierpniowego, nie zamierza startować w wyborach i zapewnia, że 
to jego ostateczna decyzja.
Przewodniczący 14 regionów UW uznali w sobotę, że Mazowiecki 
jest najlepszym kandydatem obozu posierpniowego na prezydenta.
Zdaniem sekretarza generalnego UW Mirosława Czecha mieli oni na 
myśli "wskazanie pewnych cech, którymi powinien charakteryzować 
się kandydat na prezydenta", a które ma były premier. "To takie 
cechy, jak uczciwość, etyka, przestrzeganie zasady, że dobro 
państwa stoi przed interesem prywatnym czy partyjnym".
#000896
25 intelektualistów zwróciło się do Leszka Balcerowicza, Mariana 
Krzaklewskiego i Lecha Wałęsy z apelem o poparcie przez cały 
"obóz posierpniowy" kandydatury Andrzeja Olechowskiego w 
wyborach prezydenckich.
W liście do liderów AWS, UW oraz byłego prezydenta podkreślono, 
że Olechowski ma "realistyczny pomysł na Polskę", doświadczenie 
w rządzeniu, autorytet w sprawach politycznych i gospodarczych, 
jest "mężem stanu" oraz daje gwarancje "kompetentnych i 
wiarygodnych działań na rzecz członkostwa w Unii Europejskiej". 
#000897
Premier Jerzy Buzek zwrócił się do marszałka Sejmu Macieja 
Płażyńskiego z prośbą o spowodowanie pilnego sporządzenia 
raportu w sprawie przebiegu komputeryzacji Zakładu Ubezpieczeń 
Społecznych. Szef rządu oczekuje też od prezesa NIK wyjaśnień 
"o przyczynach zwłoki" w opracowaniu i udostępnieniu raportu.
Poniedziałkowa "Gazeta Wyborcza" opublikowała, za anonimowym 
wysokim urzędnikiem NIK, informację, że za opóźnienia w 
opublikowaniu raportu odpowiadają głównie związani z SLD 
członkowie kierownictwa Izby: wiceprezes Jacek Uczkiewicz i 
dyrektor generalny Józef Mikosa. Prezes NIK Janusz Wojciechowski 
wyjaśnił jednak, że to on sam wstrzymuje opublikowanie raportu 
Izby dotyczącego komputeryzacji ZUS, bo ma wątpliwości co do 
niektórych zarzutów sformułowanych przez kontrolerów.
#000898
Prezes Izby Wojskowej Sądu Najwyższego generał Janusz Godyń 
zaskarżył do Trybunału Konstytucyjnego ustawę lustracyjną, 
której zarzuca, że narusza zasadę równości wobec prawa. Trybunał 
nie wyznaczył jeszcze terminu rozpatrzenia tej pierwszej skargi 
konstytucyjnej na ustawę lustracyjną.
Godyń zwracał uwagę, że gdyby był oficerem dochodzeniowo-
śledczym MO, nie musiałby składać oświadczenia lustracyjnego. 
Jego zdaniem taka konstrukcja ustawy narusza konstytucyjną 
zasadę równości wobec prawa. Właśnie to jest podstawą jego 
skargi konstytucyjnej złożonej do Trybunału Konstytucyjnego 
jeszcze w ubiegłym roku - poinformował jego adwokat, mec. Józef 
Lubieniecki. 
#000899
Dyrektor Szpitala Wojewódzkiego w Olsztynie Andrzej Kaczmarek 
złożył rezygnację ze stanowiska. Została ona przyjęta - 
poinformował Janusz Soroka, rzecznik prasowy Urzędu 
Marszałkowskiego województwa warmińsko-mazurskiego.
Nad ranem 24 lutego zmarł przed szpitalem 51-letni Jerzy 
Sz., który miał atak serca. Umierający nie otrzymał pomocy ze 
strony pracowników szpitala.
W szpitalu rozpoczęła pracę specjalna komisja powołana przez 
Urząd Marszałkowski. Zbada ona nie tylko przypadek śmierci 
pacjenta przed Izbą Przyjęć, ale również dotychczasowy sposób 
zarządzania placówką.
#000900
W poniedziałek po południu, po trzech godzinach, zakończyła się 
blokada międzynarodowej trasy E-4 w Świlczy koło Rzeszowa, którą 
zablokowało ponad 100 rolników z podkarpackiej "Samoobrony".
"Samoobrona" zorganizowała blokadę, ponieważ rolnicy nie 
otrzymali wypłat za żywiec drobiowy, wieprzowy i płody rolne. 
#000901
Amnesty International w Polsce wezwała Rosję do natychmiastowego 
zaprzestania prześladowania Czeczenów na tle etnicznym i 
wdrożenia dochodzeń w sprawach bezprawnych aresztowań, bicia i 
znęcania się nad zatrzymanymi. 
AI - podkreślając, że nie wypowiada się w kwestii powodu wybuchu 
konfliktu, ani statusu Republiki Czeczenii - wzywa rząd 
rosyjski, aby wypełnił swe zobowiązania w zakresie 
przestrzegania praw człowieka. AI chodzi szczególnie o "podjęcie 
niezwłocznie wszystkich możliwych kroków dla zagwarantowania 
bezpieczeństwa ludności cywilnej w Czeczenii". Organizacja
zapowiedziała zbieranie podpisów pod petycją w tej sprawie do 
p.o. prezydenta Rosji Władimira Putina. 
#000902
Lider austriackiej nacjonalistycznej partii "Wolnościowi" (FPOe) 
Joerg Haider zrezygnował z kierowania tym ugrupowaniem. O decyzji 
takiej poinformowano po poniedziałkowym posiedzeniu władz FPOe.
Do dymisji Haidera doszło w trzy tygodnie po wejściu jego partii 
do rządu. Tworzy ona gabinet wraz z konserwatystami kanclerza 
Wolfganga Schuessela. 
50-letni lider FPOe uzasadnił swoją decyzję tym, że nie chce 
utrudniać pracy rządu, którego członkowie wielokrotnie spotykali 
się z ostracyzmem i otwartym bojkotem ze strony europejskich 
partnerów. 
Następczynią Haidera będzie - jak twierdzi austriacka agencja 
APA - 39-letnia wicekanclerz Austrii pani Susanne Ries-Passer. 
Sam Haider zamierza pozostać szefem rządu południowoaustriackiej 
Karyntii i brać aktywny udział w działalności FPOe.
#000903
Belgia postanowiła zawiesić dwustronne kontakty wojskowe z 
Austrią z powodu udziału skrajnej prawicy w rządzie austriackim -
poinformował belgijski minister obrony André Flahaut. Minister 
obrony Belgii, biorący udział w nieformalnym spotkaniu szefów 
resortów obrony Unii Europejskiej w portugalskiej miejscowości 
Sintra, umotywował swą decyzję faktem przyznania teki ministra 
obrony Austrii Herbertowi Scheibnerowi z Partii Wolnościowej 
Joerga Haidera, oskarżanego o poglądy faszyzujące.
#000904
Przed polską ambasadą w Moskwie próbowano zorganizować 
manifestację. Inicjatorem była partia nacjonalisty Władimira 
Żyrinowskiego. Po krótkiej rozmowie z rosyjskimi milicjantami 
manifestanci odeszli. Jednocześnie PAP dowiedział się, że w 
piątek o drugiej w nocy rzeczywiście próbowano dokonać 
terrorystycznego zamachu na polską placówkę. Troje członków 
Narodowo-Bolszewickiej Partii Rosji rzuciło na teren placówki 
cztery butelki z płynem zapalającym. Trójka "narodowych 
bolszewików" została natychmiast zatrzymana przez milicjantów, 
którzy - poza normalnymi posterunkami przy wejściach - dyżurują 
w niedużym autobusie w pobliżu ambasady.
Ambasador RP w Moskwie przekazał Ministerstwu Spraw 
Zagranicznych Federacji Rosyjskiej notę, w której Polska wyraża 
zaniepokojenie zajściami pod budynkami ambasady w Moskwie 
i konsulatu generalnego w Sankt Petersburgu. Strona polska 
zwraca w nocie uwagę na niedostateczne warunki bezpieczeństwa 
polskich placówek dyplomatyczno-konsularnych na terenie 
Federacji Rosyjskiej i oczekuje od strony rosyjskiej podjęcia w 
tej sprawie zdecydowanych działań. 
#000905
Sekretarz generalny NATO George Robertson powiedział, że obecny 
stan stosunków dwustronnych z Rosją to sprawa Polski, a nie 
sojuszu. "To sprawa Polski, inne kraje także mają swoje różnice 
z Rosją" - oświadczył lord Robertson, zapytany przez 
korespondenta PAP,  czy pewne napięcie w stosunkach polsko-
rosyjskich niepokoi sojuszników. 
#000906
Ministrowie obrony krajów Unii Europejskiej ustalili plan budowy 
europejskich sił szybkiego reagowania. Na nieformalnym spotkaniu 
w portugalskim mieście Sintra ministrowie porozumieli się co do 
tego, że nowe polityczne i wojskowe gremia kierownicze przede 
wszystkim powinny opracować rozmaite scenariusze zastosowania 
sił szybkiego reagowania. Ministrowie uważają, że należy 
przekonać opinię publiczną w 15 krajach o potrzebie zwiększenia 
budżetów tych krajów na cele obronne, jeśli Unia w ciągu trzech 
lat ma doprowadzić do powstania tych sił, zdolnych do działania. 
#000907
NATO poinformowało o zamiarze wysłania do Kosowa na ćwiczenia 
dwóch tysięcy żołnierzy. Mają oni, w razie potrzeby, wesprzeć 
siły KFOR. Rzecznik prasowy międzynarodowych sił KFOR ppłk 
Neville Clayton powiedział, że przewidziane na 3 tygodnie 
ćwiczenia były planowane od dawna i ich zorganizowanie nie jest 
reakcją na apele o dodatkowe siły dla KFOR z powodu napięcia w 
prowincji. 
Djura Lazić, serbski minister bez teki powiedział, że ćwiczenia 
NATO w Kosowie będą "zachętą dla terrorystów albańskich" do 
wdania się w konflikt na południu Serbii i zaapelował do ONZ o 
zapobieżenie tej sytuacji. 
#000908
Kierujący ONZ-owską administracją Kosowa Bernard Kouchner wezwał 
wspólnotę międzynarodową do zwiększenia pomocy, niezbędnej dla 
stabilizacji tego spustoszonego terytorium. Według niego, 
ostatnie akty przemocy w Kosowie udowodniły, że tamtejsze siły 
policyjne są niewystarczające. Zbyt wolno dociera również pomoc 
przeznaczona na rekonstrukcję lokalnego przemysłu. Zwrócił także 
uwagę na brak dostatecznych sił policyjnych w Kosowie.
#000909
Podczas gdy siły rosyjskie kontynuowały szturm na południu 
Czeczenii, komisarz praw człowieka Rady Europy Alvaro Gil-Robles 
zaapelował w Groznym do władz rosyjskich o zakończenie wojny. 
Hiszpański dyplomata powiedział, że władze rosyjskie zgodziły 
się na otwarcie w ciągu najbliższych kilku tygodni misji 
humanitarnej w Groznym. Nie wiadomo jednak, jaka organizacja 
miałaby taką misję założyć. 
Dowództwo rosyjskie, już po raz kolejny, podało przypuszczalny 
termin zakończenia operacji w zbuntowanej republice - armia 
federalna ma się rozprawić z bojownikami w ciągu 10 dni.
#000910
Dziennikarz Radia Swoboda Andriej Babicki odleciał ze stolicy 
Dagestanu Machaczkały do Moskwy - podało Radio Swoboda. Rzecznik 
radia powiedział, że nie jest jasne, czy w Moskwie zostanie on 
uwolniony. Żona Babickiego i jego prawnik nie zostali 
poinformowani o wysłaniu dziennikarza do Moskwy. Wcześniej 
informowano, że Babicki rozpoczął w niedzielę bezterminową 
głodówkę.
#000911
Raport Kongresu USA, który ma ukazać się za kilka tygodni, 
zaleca drastyczne ograniczenie roli Banku Światowego i 
Międzynarodowego Funduszu Walutowego, i mówi, że zaoszczędzone 
pieniądze należy zwrócić krajom członkowskim. Wysoce krytyczny 
projekt zawiera m.in. propozycję, aby Bank Światowy przestał 
udzielać pożyczek krajom o rocznym dochodzie na jednego 
mieszkańca powyżej 4000 dolarów lub mającym dostęp do 
międzynarodowych rynków kredytowych. Polska, która korzysta z 
pożyczek Banku, osiągnęła w 1998 produkt krajowy brutto wynoszący 
4096 dolarów per capita. 
Raport znacznie ostrzej krytykuje MFW.
Polska już od kilku lat nie korzysta z pożyczek MFW. Jest 
natomiast klientem Banku Światowego i w chwili obecnej stara się 
w nim o kredyty na łączną sumę ok. 900 milionów dolarów.  
#000912
Na sesji warszawskiej Giełdy Papierów Wartościowych spadł kurs 
176 akcji, 32 wzrósł, a 12 nie zmienił się. Na rynku funduszy 
spadł kurs 8 funduszy, 6 wzrósł, a 1 nie zmienił się. Indeks 
rynku podstawowego WIG spadł o 5,8 proc. - do poziomu  21.488,8 
pkt.
#000913
Z punktu widzenia analizy technicznej najbliższy poziom wsparcia 
dla indeksu WIG, który w poniedziałek odnotował 5,8-procentowy 
spadek, znajduje się przy 19,5-20,5 tys. pkt. - uważa Marek 
Pokrywka, makler DM BOŚ SA. 
"Mamy do czynienia z silną korektą, jednak mówienie o 
długoterminowym trendzie spadkowym jest przedwczesne" - 
powiedział. Zdaniem Pokrywki, po korekcie jest szansa na 
wystąpienie dalszych wzrostów. 
Makler dodał, że biorąc pod uwagę sporą przewagę podaży w 
trakcie dogrywki i "olbrzymią nerwowość" inwestorów, trudno jest 
spodziewać się poprawy koniunktury w najbliższych dniach. 
"Tym bardziej, że w środę rynek oczekuje na informacje o 
wysokości deficytu obrotów bieżących, które będą miały wpływ 
na nastroje inwestorów" - dodał.  
#000914
Do Ministerstwa Skarbu Państwa wpłynęły cztery odpowiedzi na 
zaproszenie do rokowań w sprawie sprzedaży od 25 do 35 proc. 
akcji Telekomunikacji Polskiej SA. 
British Telecom (BT) odmówił skomentowania informacji o złożeniu 
przez tę firmę oferty na zakup tych akcji. 
#000915
W związku ze wzrostem akcyzy od środy, 1 marca Polski Koncern 
Naftowy podnosi ceny hurtowe paliw o 50 do 80 zł na tonie, czyli 
o około 5 do 7 groszy na litrze w sprzedaży detalicznej.
#000916
BCP wycofał wniosek o zwołanie na 10 marca Nadzwyczajnego 
Walnego Zgromadzenia Akcjonariuszy BIG BG.  
#000917
Podczas notowań ciągłych Giełda Papierów Wartościowych zawiesiła 
notowania akcji BIG BG. 
#000918
Telekomunikacja Polska SA oferuje sprzedaż 7-letnich 
euroobligacji o wartości 475 mln euro i oprocentowaniu 6,5 proc. 
w stosunku rocznym. 
#000919
Ministerstwo Finansów sprzedało na przetargu bony skarbowe za 
995,72 mln zł zł z oferowanej puli miliarda zł. 
#000920
W marcu tego roku Ministerstwo Finansów wyemituje bony skarbowe 
o wartości 4 mld zł. Mają być one sprzedane na czterech 
organizowanych w poniedziałki przetargach - poinformowało biuro 
prasowe resortu. 
#000921
98 mln zł straciło w styczniu netto polskie górnictwo węgla 
kamiennego. Strata jest o ponad 102 mln mniejsza niż przed 
rokiem. W styczniu, podobnie jak w grudniu 1999, kopalnie nie 
traciły na sprzedaży węgla. 
#000922
Konsorcjum pod przewodnictwem firmy PricewaterhouseCoopers 
sporządzi studium o możliwej strategii prywatyzacji sektora 
górniczego. 
#000923
Polski Koncern Naftowy SA planuje w tym roku otworzyć 19 nowych 
stacji benzynowych, zmodernizować około 230 istniejących oraz 
objąć patronatem ponad 100.
#000924
Amerykański bank inwestycyjny Salomon Smith Barney, należący do 
Citigroup, przyznał Polskiemu Koncernowi Naftowemu rating 2H 
(Outperfom High Risk) i docelowo określa  cenę akcji na koniec 
2000 roku na 26 zł.
#000925
W Danii wykryto pierwszy w historii przypadek zwyrodnienia 
gąbczastego mózgu (BSE), czyli tzw. choroby szalonych krów. 
#000926
P.o. prezydenta Rosji Władimir Putin zapowiedział walkę ze 
skorumpowanymi urzędnikami państwowymi i pozbawienie rosyjskich 
potentatów finansowych wpływu na politykę rządu. 
#000927
Nie ma dotychczas zgody zachodnich inwestorów na 
restrukturyzację tegorocznych ukraińskich zobowiązań 
finansowych. W minioną sobotę Ukraina powinna była w ramach 
obsługi zadłużenia wypłacić wierzycielom 246 mln DEM. 
#000928
Życie Polaków wydłuża się: według najnowszych danych GUS kobiety 
w naszym kraju żyją przeciętnie 77 lat, a mężczyźni - 69 lat, 
tj. o 3 lata dłużej niż na początku lat 90-tych.
Przeciętnie Polak żyje 72,5 lat. Na tle innych narodów nie 
wypadamy najlepiej. W badaniach nad długością życia, które 
Światowa Organizacja Zdrowia (WHO) przeprowadziła w 47 krajach, 
zajęliśmy 44 miejsce. Na pierwszej pozycji znaleźli się 
Kanadyjczycy (79 lat), następnie Norwegowie (78,1), Francuzi 
(78,1) i Austriacy (77). Ostatni pod tym względem byli Węgrzy 
(70 lat). 
"Długość życia danej populacji jest ściśle związana z poziomem 
wykształcenia i zamożnością społeczeństw" - powiedział PAP 
przedstawiciel WHO w Polsce Andrzej Zbonikowski. 
Społeczeństwa lepiej wykształcone przestrzegają reguł zdrowego 
odżywiania, mając świadomość jak wielkie znaczenie na zachowanie 
zdrowia ma dieta. Na długowieczność wpływ mają także takie 
czynniki jak: aktywność fizyczna, przestrzeganie higieny 
osobistej, odpowiednia długość snu oraz aktywność intelektualna 
i socjalna. Dłużej żyją osoby, które więcej czytają, są ciekawe 
świata, spędzają czas wolny z grupą innych ludzi, wśród 
znajomych i przyjaciół.  
#000929
Według informacji uniwersytetu w Tybindze, doświadczenia ze 
szczepionką antyrakową, prowadzone przez uczonych z tej uczelni, 
przyniosły pierwsze sukcesy. "Dzięki indywidualnemu szczepieniu 
prawdopodobnie możliwe jest zaktywizowanie systemu obronnego 
osoby chorej na raka przeciwko komórkom nowotworowym" - 
informuje uniwersytet.
Przy tej terapii lekarze zastosowali elementy białka (peptydy) 
z komórek rakowych, aktywizując w ten sposób system obronny 
przeciwko nowotworowi. Terapia, która opracowywana jest na razie 
na poziomie badań podstawowych, została wypróbowana na 10 
pacjentkach, chorych na raka piersi lub jajników. Nie można im 
było już pomóc innymi metodami. 
"W pięciu przypadkach utworzyły się specyficzne komórki 
niszczące, które rozpoznają peptydy z białka w komórkach 
nowotworowych" - wyjaśnił Peter Brossart. U jednej pacjentki z 
rakiem piersi zastosowanie tej szczepionki spowodowało cofnięcie 
się przerzutów; u innej zahamowano rozwój nowotworu. 
Lekarze rozważają możliwość stosowania tej szczepionki we 
wczesnym stadium choroby nmowotworowej, gdy system obronny 
chorego jeszcze jest nieuszkodzony. 
#000930
Heidi, Olav i Leif-Martin Henriksen z Norwegii są jedynym na 
świecie rodzeństwem, które obchodzi urodziny co cztery lata - 
wszyscy urodzili się 29 lutego, czyli w latach przestępnych. 
Heidi, pielęgniarka, która urodziła się w 1960 roku, będzie  
obchodzić urodziny po raz 10., Olav, który pracuje w przemyśle 
naftowym - po raz 9., a najmłodszy Leif-Martin, handlowiec  - po 
raz 8.  Nietypowe rodzeństwo trafiło do Księgi Rekordów 
Guinnessa. 
#000931
Pracownicy brytyjskiego akwarium w miejscowości Todmorden koło 
Leeds musieli zrobić remanent, ponieważ ktoś włamał się do ich 
obiektu. Okazało się, że włamywacz niczego nie ukradł, tylko 
przyniósł rybę. W jednym ze zbiorników pojawiła się wielka 
tropikalna ryba Pacu, której przedtem tam nie było. 
Z prawdopodobnym wyjaśnieniem motywów włamywacza pośpieszyli 
ichtiolodzy. Wielu mało obeznanych z akwarystyką ludzi kupuje 
młode, maleńkie rybki Pacu, nie zdając sobie sprawy, że rosną 
bardzo szybko, osiągając wagę kilkunastu kilogramów i ponad metr 
długości. 
#000932
Mieszkanki Dominikany w wieku 30-40 lat coraz częściej poddają 
się zabiegom rekonstrukcji błony dziewiczej. Kobiety decydują 
się na te zabiegi, które są dosyć nieskomplikowane i tanie 
(równowartość ok. 300-400 dolarów), by podnieść swą atrakcyjność 
w oczach tamtejszych mężczyzn. Na małżonki wolą oni dziewice.
Wg ostatnich sondaży, opublikowanych przez czasopismo "Rumbo", 
prawie 80 proc. młodych mężczyzn w Dominikanie woli, żeby ich 
przyszła małżonka była dziewicą. 
#000933
Komisja Europejska zaproponowała, aby do końca 2001 roku 
podłączyć do Internetu wszystkie szkoły w Unii Europejskiej, zaś 
do końca 2005  zapewnić powszechny dostęp do sieci.
To jedna z "inwestycji w człowieka", które powinny, zdaniem 
organu wykonawczego UE, zagwarantować całej Unii "nowe 
odrodzenie z powszechnym zatrudnieniem i dobrobytem". 
Szef Komisji Romano Prodi przekazał te propozycje premierowi 
Portugalii Antonio Guterresowi, który będzie przewodniczył 
specjalnemu szczytowi Piętnastki 23-24 marca w Lizbonie.
Według wyliczeń Komisji, jeśli Unia zlikwiduje utrzymujące się 
bariery strukturalne wzrostu i więcej zainwestuje w kształcenie 
ludzi, stworzy 30 milionów nowych miejsc pracy - dwa razy 
więcej, niż wynosi obecnie liczba jej bezrobotnych.
#000934
21-letnia Węgierka Szandra - 181 centymetrów wzrostu, 59 kilo, 
figura modelki - zaoferowała w Internecie swe dziewictwo temu, 
kto najwięcej zapłaci.
Oferty zaczęły napływać lawinowo, gdy tylko ukazało się 
ogłoszenie. Wszystkich przebił mieszkający na Węgrzech 
Amerykanin, deklarując gotowość zapłacenia 500 tysięcy forintów 
(ponad 8 tysięcy złotych) za ten jeden, niepowtarzalny raz.
I wtedy wybuchła bomba - Szandrę wymyślił sobie pewien 
szesnastolatek, który zapewnił potem cybernautów, że już dawno 
nie uśmiał się tak, jak podczas czytania ofert.
Własnej tożsamości nie ujawnił, za to opublikował w Internecie 
listę amatorów dziewictwa Szandry, z nazwiskami, numerami 
telefonów, adresami poczty internetowej i oferowaną sumą.
#000935
Przedstawiciele władz światowych kolarstwa uczestniczyli  
w Warszawie w uroczystościach z okazji 80-lecia PZKol. Czołowych 
polskich kolarzy gościli prezydent Aleksander Kwaśniewski i 
premier Jerzy Buzek.
#000936
Resort spraw wewnętrznych zapewnia, że policja jest dobrze 
przygotowana do zabezpieczenia porządku na stadionach podczas 
rozpoczynającej się 4 marca rundy rewanżowej w piłkarskich 
ligach. 
#000937
Niemiecka firma menedżerska Global została sponsorem Piłkarskiej 
Autonomicznej Ligi Polskiej. Kontrakt, jak poinformował 
sekretarz generalny PALP Witold Knychalski, wymaga jeszcze 
dopracowania szczegółów. 
#000938
Włoch Simone Zucchi z grupy zawodowej Atlas Lukullus Ambra 
wygrał szósty etap wyścigu kolarskiego Dookoła Argentyny, ze 
startem i metą w San Luis. Jest to pierwsze zwycięstwo zawodnika 
polskiej grupy zawodowej w tym sezonie. 
#000939
Mistrzyni Europy i zdobywczyni Pucharu Świata w biegach górskich 
Izabela Zatorska (Krośnianka) zwyciężyła w 25. międzynarodowym 
biegu na dystansie 16 km w Blażicach koło Koszyc. 
#000940
Łukasz Hoły (AZS Zakopane) i Małgorzata Kukucz (KSS Kraków) 
zwyciężyli w równoległym slalomie gigancie - konkurencji 
kończącej rywalizację w Szczyrku o snowboardowy Puchar Europy 
Nokia 2000. 
#000941
Dwóch polskich pięściarzy - Mariusz Cendrowski w wadze 
lekkopółśredniej i Wojciech Bartnik w ciężkiej (obaj Gwardia 
Wrocław) - wywalczyło do tej pory prawo startu w igrzyskach w 
Sydney. 
#000942
Rywalem Montexu Lublin w ćwierćfinale klubowego Pucharu Europy 
w piłce ręcznej kobiet będzie rosyjska AKVA Wołgograd. Rosjanki 
zajęły drugie miejsce w grupie C Ligi Mistrzów i zgodnie z 
regulaminem rozgrywek zagrają ze zwycięzcą grupy D.
#000943
Reprezentanci Norwegii triumfowali w sprinterskich biegach 
narciarskich techniką klasyczną w Sztokholmie. Zawody zaliczane 
do Pucharu Świata wygrali Odd-Bjoern Hjelmeset i Bente 
Martinsen. 
#000944
Szwedka Anja Parson triumfowała w slalomie, Austriak Georg 
Streitberger - w gigancie, a kombinację alpejską wygrali 
Kanadyjka Emily Brydon i Austriak Matthias Lenzinger w ostatnich 
konkurencjach mistrzostw świata juniorów w narciarstwie 
alpejskim. 
#000945
Vince Carter - wyrastający na następcę Michaela Jordana, 
podczas przekazywanej na cały kraj transmisji telewizyjnej 
stacji NBC - w meczu z Phoenix Suns zdobył dla Toronto Raptors 
51 pkt. Zespół z Kanady wygrał 103:102. 
#000946
Obrońca Detroit Red Wings, Larry Murphy, rozegrał 1 541 mecz w 
NHL i wysunął się na trzecie miejsce w klasyfikacji wszech 
czasów. Jego partner Pat Verbeek po pierwszej z dwóch asyst 
zaliczył tysięczny punkt w karierze. 
#000947
Trzydziesty finał żeglarskich regat o Puchar Ameryki nie ma 
szczęścia do wiatru. W ciągu 10 dni udało się rozegrać na wodach 
u wybrzeży Auckland jedynie trzy wyścigi. We wszystkich 
zwyciężyli gospodarze - Team New Zealand, broniący trofeum. 
#000948
Mistrz świata w biegu na 10 kilometrów, norweski biathlonista 
Frode Andresen przyznał, że w czasie zawodów naruszył przepisy. 
Nie grozi mu jednak odebranie tytułu. 
#000949
We wtorek od północnego zachodu stopniowy wzrost zachmurzenia i 
przemieszczające się w głąb kraju niewielkie, przelotne opady 
deszczu, tylko na południowym wschodzie pogodnie i bez opadów. 
Temp. maks. od 6 st. na wschodzie do 11 st. na Dolnym Śląsku. 
Wiatr umiarkowany i dość silny, w porywach do 17 m/s, a na 
Wybrzeżu i Pogórzu do 20 m/s, południowo-zachodni.
#000950
Były kolarz Mieczysław Nowicki został prezesem Urzędu Kultury 
Fizycznej i Sportu. Jerzy Buzek wręczył mu w obecności 
dziennikarzy nominację. Nowicki jest pierwszym prezesem nowego 
urzędu, powstałego w miejsce Urzędu Kultury Fizycznej i 
Turystyki. W latach 70. był czołowym polskim kolarzem. Premier 
przypomniał, że w roku 1975 był mistrzem świata w kolarstwie 
amatorskim w drużynie (wraz z Ryszardem Szurkowskim, Stanisławem 
Szozdą i Tadeuszem Mytnikiem), w 1976 r. srebrnym medalistą 
olimpijskim w Montrealu (w tym samym składzie). W Montrealu 
zdobył też brązowy medal w jeździe indywidualnej, zajmując 
miejsce najwyższe z Polaków. Obecnie jest wiceprezesem 
Polskiego Komitetu Olimpijskiego i wiceprezesem Polskiego 
Związku Kolarskiego.
#000951
Najwyższa Izba Kontroli uważa, że obarczanie jej winą za 
problemy ZUS jest nieuczciwe. Prezes Izby uważa, że premier nie 
powinien ingerować w przebieg kontroli NIK. Podkreśla, że 
"odczuwa naciski" w związku z raportem o ZUS. Kontrolę kontraktu 
ZUS - Prokom, dotyczącego skomputeryzowania Zakładu, NIK 
rozpoczęła na jesieni 1998 r., a zakończyła na przełomie lat 
1998-1999. Wystąpienie pokontrolne zostało jednak opracowane 
dopiero w listopadzie minionego roku. Pełnej informacji o 
wynikach kontroli nie ma do dziś. Wg prezesa NIK, Janusza 
Wojciechowskiego, za opóźnienia w publikacji raportu odpowiada 
on sam, ponieważ ma wątpliwości co do niektórych sformułowań 
zarzutów. We wtorek posłowie AWS Jerzy Gwiżdż i Edward 
Daszkiewicz powiedzieli, że chcą, aby sejmowa Komisja Kontroli 
Państwowej zbadała skuteczność działalności Najwyższej Izby 
Kontroli. Zwrócili się w tej sprawie do marszałka Sejmu.
#000952
Bez rezultatu zakończyły się wtorkowe rozmowy koalicyjne na 
temat projektu ustawy o komercjalizacji i prywatyzacji 
przedsiębiorstw państwowych - wynika z relacji uczestników. AWS 
i UW nadal są w tej sprawie podzielone. Unia Wolności nadal 
obstaje, by w projekcie zapisać, że na powszechne uwłaszczenie 
zostanie przeznaczone do 7 proc. akcji prywatyzowanych 
przedsiębiorstw, na reprywatyzację do 5 proc., oraz do 2 proc. 
zysków z prywatyzacji na Agencję Rozwoju Przemysłu i do 2 proc. 
na rozwój nauki. AWS chce, by w projekcie zapisać konkretne 
wskaźniki - odpowiednio 7 proc., 5 proc., 2 proc. i 2 proc.
#000953
Gdyby wybory prezydenckie odbyły się "w najbliższym czasie", 
wygrałby je Aleksander Kwaśniewski. Głosowałoby na niego 63 
proc. potencjalnych wyborców - wynika z lutowego sondażu 
Demoskopu. Andrzej Olechowski i Marian Krzaklewski mogliby liczyć 
na 4-procentowe poparcie. Na kolejnym miejscu znalazłby się Lech 
Wałęsa, uzyskując 2 proc. głosów. Jednoporocentowe poparcie 
mieliby Andrzej Lepper, Jan Olszewski, Leszek Balcerowicz, 
Tadeusz Mazowiecki, Janusz Korwin-Mikke i Bronisław Geremek.
#000954
Aleksander Kwaśniewski pozostaje liderem w rankingu polityków 
obdarzanych największym zaufaniem społecznym, wynika z lutowego 
sondażu CBOS. Natomiast najszybciej wzrasta zaufanie do Macieja 
Płażyńskiego. W sondażu przeprowadzonym w lutym przez CBOS ponad 
3/4 (aż 78 proc.) ankietowanych - tyle samo co w styczniu - 
wyraziło zaufanie do prezydenta Kwaśniewskiego. Dalsze miejsca na 
liście zajęli Jacek Kuroń (70 proc.), Hanna Gronkiewicz-Waltz i 
Tadeusz Mazowiecki (po 62 proc.), Bronisław Geremek (56 proc.) i 
Leszek Miller (45 proc.). Na siódmym miejscu znalazł się 
marszałek Sejmu Maciej Płażyński z 40 proc. (w styczniu 28 
proc.).
#000955
Biegli grafolodzy orzekli autentyczność podpisu Aleksandra 
Kwaśniewskiego na liście obecności sejmowej komisji z sierpnia 
1994 r. Pozwani przez prezydenta dziennikarze "Życia" podważają 
tę opinię i chcą nowej. Sąd odroczył decyzję. Wtorek był 
dziesiątym dniem procesu cywilnego przed Sądem Okręgowym w 
Warszawie, wytoczonego przez Kwaśniewskiego dziennikowi "Życie" 
za sugestie gazety jego wspólnych wakacji z oficerem wywiadu b. 
ZSRR i Rosji Władymirem Ałganowem między 5 a 15 sierpnia 
1994. Cała rozprawa tego dnia była poświęcona pobocznemu wątkowi 
sprawy - kwestii obecności powoda na posiedzeniu sejmowej 
komisji spraw zagranicznych 9 sierpnia 1994 r. w Sejmie.
#000956
Zaniepokojenie "niektórymi wydarzeniami dotyczącymi Polaków 
będących obywatelami państwa litewskiego" wyrazili w przyjętym 
we wtorek oświadczeniu posłowie sejmowej Komisji Spraw 
Zagranicznych. "Przeciągające się kłopoty z restytucją mienia 
prywatnego, nierówne traktowanie polskiego i litewskigo 
szkolnictwa na terenach zamieszkałych w sposób zwarty przez 
Polaków, utrudniony dostęp obywateli litewskich narodowości 
polskiej do urzędów, lituanizacja pisowni polskich nazwisk, a 
także proces polskich działaczy samorządowych i przesłuchiwania 
przez prokuraturę żołnierzy Armii Krajowej - pogarszają klimat 
naszych wzajemnych stosunków."
#000957
Szef Kancelarii Sejmu Maciej Graniecki zwrócił się we wtorek do 
rady Gminy Warszawa-Centrum o uchylenie uchwały zakazującej 
sprzedaży alkoholu na terenie Sejmu i Senatu. Minister Granicki 
wskazał na niezgodność uchwały z przepisami ustawy o wychowaniu 
w trzeźwości i przeciwdziałaniu alkoholizmowi. Uznał także, że 
uchwała Rady Gminy-Centrum narusza autonomię Sejmu i Senatu oraz 
interes prawny Kancelarii Sejmu wkraczając w sferę jej 
działalności. W miniony czwartek Rada warszawskiej Gminy Centrum 
zakazała sprzedaży alkoholu w budynkach Sejmu i Senatu. Te 
decyzję skrytykowali posłowie z różnych klubów, uznając ją za 
niepoważną. Posłowie przypuszczają, że był to rewanż za 
obniżenie przez Sejm uposażeń radnych.
#000958
Państwa Unii Europejskiej powściągliwie zareagowały na 
poniedziałkową rezygnację Joerga Haidera ze stanowiska 
przewodniczącego prawicowo-populistycznej Wolnościowej Partii 
Austrii (FPOe).
Pierwsze oficjalne oświadczenia akcentują, że dotychczasowy 
polityczny bojkot Austrii spowodowała nie tyle sama osoba 
Haidera, co współuczestniczenie jego partii w nowym rządzie 
austriackim. Sam Haider nie wszedł do tego rządu, pozostając na 
dotychczasowym stanowisku premiera krajowego Karyntii.
#000959
Minister sprawiedliwości Austrii z ramienia skrajnie prawicowej 
partii Wolnościowi (FPOe) Michael Krueger podał się we wtorek do 
dymisji, zaledwie w 25 dni po utworzeniu rządu - podała 
wicekanclerz Susanne Riess-Passer. Jako przyczynę dymisji podano 
"przeciążenie" Kruegera. Skrajna prawica jako jego następcę 
wyznaczyła wiedeńskiego adwokata Dietera Boehmdorfera. 
#000960
Ministrowie spraw zagranicznych Polski, Czech i Węgier Bronisław 
Geremek, Jan Kavan i Janos Martonyi uczestniczyli w 
konsultacjach z szefem brytyjskiego MSZ Robinem Cookiem w 
Londynie. Spotkanie dotyczyło międzyrządowej konferencji 
przeglądowej i najważniejszych zagadnień europejskiego 
bezpieczeństwa. Profesor Geremek powiedział dziennikarzom, że 
inicjatywa brytyjska jest cenna, ponieważ trzy kraje Europy 
Środkowowschodniej są członkami NATO, ale jako kandydaci do Unii 
nie mają wpływu na kształtującą się politykę obronną tej 
organizacji.
#000961
Minister obrony Rosji Igor Siergiejew zameldował na Kremlu p.o. 
prezydentowi Władimirowi Putinowi o opanowaniu ostatniego 
bastionu czeczeńskiego oporu - miejsowości Szatoj na południu 
Czeczenii. 
Operacja "wyzwolenia", jak się wyraził Siergiejew, miejscowości 
Szatoj, a także dziewięciu sąsiednich wiosek, jest "wielkim 
sukcesem". Minister powiedział, że meldunek ten "Putin przyjął z 
satysfakcją".   
Urząd wysokiego komisarza ONZ ds. uchodźców (UNHCR) podał, że 
dysponuje informacjami o nowej fali uchodźców, którzy uciekają z 
Czeczenii przed Rosjanami. 
#000962
Władze rosyjskie uwolniły rano korespondenta radia "Swoboda" 
Andrieja Babickiego, aresztowanego w Dagestanie pod zarzutem 
posiadania sfałszowanych dokumentów, poinformowała rosyjska 
telewizja RTR. Babicki ma jednak nakaz pozostania w Moskwie.
Więźniowie rosyjskiego obozu filtracyjnego Czernokozowo 
na północy Czeczenii są torturowani, bici i upokarzani na masową 
skalę  powiedział Andriej Babicki we wtorkowym wywiadzie dla 
telewizji NTV. Sam Babicki spędził w obozie Czernokozowo dwa 
tygodnie, po tym jak w połowie stycznia został zatrzymany przez 
rosyjskie wojska na punkcie kontrolnym podczas wychodzenia z 
Groznego. 
#000963
Andriej Babicki powiedział organizacji Amnesty International, że 
Rosjanie przekazali go Czeczenom wbrew jego woli. Moskwa 
twierdziła, że wymiana dziennikarza na rosyjskich jeńców 
przetrzymywanych przez czeczeńskich bojowników odbyła się za 
jego zgodą.
#000964
Friedrich Merz jest nowym szefem klubu parlamentarnego CDU/CSU w 
Bundestagu - izbie niższej niemieckiego parlamentu. 
Chadeccy deputowani wybrali w Berlinie 44-letniego polityka 
zdecydowaną wiekszością głosów, liczącego 245 członków klubu. 
Merza poparło 217 chadeków z 226 bioracych udział w głosowaniu.   
Pochodzący z Północnej Nadrenii-Westfalii prawnik zasiada w 
parlamencie od 1996 roku. Jest specjalistą od spraw finansowych 
i podatkowych. Oprócz kierowania klubem zajmie się polityką 
europejską CDU/CSU.  
#000965
Wtorkowe prawybory Partii Republikańskiej w stanie Wirginia 
wybrał gubernator Teksasu George W. Bush - podały amerykańskie 
sieci telewizyjne. Pokonał senatora z Arizony Johna McCaina.
#000966
Na wtorkowej sesji warszawskiej Giełdy Papierów Wartościowych 
wzrósł kurs 128 akcji, 58 spadł, 34 nie zmienił się. Na rynku 
funduszy wzrósł kurs 10 funduszy, 1 spadł, a 4 nie zmienił się. 
WIG wzrósł o 0,2 proc., do 21.536,8 pkt. WIG-20 o 1,1-proc. do 
2.300 pkt.
#000967
Po poniedziałkowym gwałtownym spadku we wtorek na 
giełdzie wystapiła lekka poprawa nastrojów. "Obroty w porównaniu 
z sesją poniedziałkową nieznacznie spadły, co na razie sugeruje, 
że mamy do czynienia z korektą - uważa Marek Pokrywka, makler DM 
BOŚ. Dużym zainteresowaniem inwestorów cieszyły się walory TP 
SA, po informacji, że jest czterech chętnych na oferowane przez 
MSP akcje tej spółki. Po poniedziałkowym maksymalnym spadku, 
kurs akcji Optimusa wzrósł we wtorek o 9,9 proc., odrabiając 
stratę. Ceny walorów Prokomu i Softbanku spadły, ale w tracie 
dogrywki przeważali kupujący. Cena akcji ComArchu wzrosła o 3,8 
proc. , a Szeptela - o 3,2 proc. "Widać więc, że inwestorzy 
liczą na dalsze wzrosty cen akcji spółek branży informatycznej." 
Zdaniem maklera, mimo generalnie pozytywnego nastroju panującego 
na wtorkowej sesji, nie należy raczej oczekiwać kontynuacji 
hossy na najbliższych sesjach.
#000968
Wartość bezpośrednich inwestycji zagranicznych w ubiegłym roku w 
Polsce wyniosła 8,3 mld USD - podała Państwowa Agencja 
Inwestycji Zagranicznych (PAIZ).
#000969
Zdaniem prezesa PAIZ Adama Pawłowicza, na wzrost inwestycji 
zagranicznych wpłynie w tym roku szybszy wzrost gospodarczy, 
ambitne plany prywatyzacyjne, dobra koniunktura gospodarcza, a 
także duże zainteresowanie inwestorów.
#000970
Wg wstępnych szacunków PAIZ, w styczniu tego roku wartość 
inwestycji zagranicznych w Polsce wyniesie 400-450 mln USD.
#000971
1 mld 250 mln zł straciły w zeszłym roku netto polskie huty 
żelaza i stali. Rok wcześniej strata była pięciokrotnie mniejsza 
i zamknęła się kwotą 266 mln zł.
#000972
Zysk netto PZU Życie w 1999 roku wyniósł 157 mln 874 tys. zł, 
wobec 145 mln 926 tys. zł w 1998 roku.
#000973
Dziś rozpoczyna działalność CA IB Otwarty Fundusz Inwestycyjny 
Top Ameryka, pozwalający inwestować w największe amerykańskie 
spółki.
#000974
Zysk grupy PZU ze sprzedaży akcji i obligacji Banku Handlowego 
wyniósł łącznie 1,3 mld zł, z czego 600 mln zł przypada dla 
Skarbu Państwa.
#000975
Urząd Nadzoru nad Funduszami Emerytalnymi (UNFE) wezwał do 
usunięcia rażących nieprawidłowości i nałożył 250 tys. zł kary na 
Powszechne Towarzystwo Emerytalne BIG Banku Gdańskiego oraz 50 
tys. zł na PTE CU.
#000976
Optimus SA podpisał we wtorek przedwstępną umowę kupna spółki 
Doktor Q, producenta oprogramowania dla instytucji finansowych, 
w której nabędzie 85 proc. udziałów po cenie 3 mln 333 tys. 332 USD. 
#000977
Spółka Agros Holding SA powierzyła koncernowi Pernod Ricard 
dystrybucję wódek czystych i gatunkowych, oferowanych pod 
markami, co do których prawa z rejestracji zagranicznych 
przysługują Agrosowi.
#000978
Pierwszy z dwóch zakontraktowanych statków-samochodowców 
przekazała we wtorek Stocznia Gdynia izraelskiemu armatorowi 
"Platinum Ray Shipping Ltd.". Jednostka kosztowała ponad 50 mln 
dolarów.
#000979
Rada Warszawy przyjęła we wtorek budżet stolicy. Miasto ma 
mieć ok. 1,8 mld zł dochodu i ponad 2,1 mld zł wydatków. Deficyt 
ma wynieść 330 mln zł.
#000980
Fiat Spa. nie jest zainteresowany polską filią Daewoo Motor Co. -
powiedział podczas targów motoryzacyjnych w Genewie wiceprezes 
włoskiego koncernu Gualberto Ranieri.
#000981
Światowe ceny ropy naftowej poszły we wtorek w górę, choć 
minister energetyki USA Bill Richardson ogłosił, że czołowi 
producenci obiecali podnieść pułapy wydobycia.
#000982
"Ogniem i mieczem" Jerzego Hoffmana uhonorowane zostało "Złotą 
Kaczką" dla najlepszego polskiego filmu minionego roku. Za 
najlepszą aktorkę uznano Grażynę Szapołowską, a za najlepszego 
aktora - Michała Żebrowskiego. Wybór czytelników "Filmu" zyskał 
aplauz publiczności, towarzyszącej laureatom podczas 
uroczystości wręczania nagród w poniedziałkowy wieczór w Teatrze 
Polskim w Warszawie.
#000983
Inkunabuł z XV w. - "Epistolae familiares" zawierający 
listy papieża Piusa II - znalazł się w zbiorach Biblioteki 
Śląskiej. Dzieło wydano 17 lipca 1486 r. w drukarni Antona 
Kobergera w Norymberdze. Biblioteka nie ujawnia od kogo i za ile 
kupiła inkunabuł. Listy papieża zawierają dużo ważkich 
informacji, dotyczących sytuacji politycznej w Europie - w tym 
ciekawe spostrzeżenia dotyczące Polski, Czech, Węgier i Turcji.
#000984
Bardziej rozgarnięci młodzi ludzie rozpoczynają życie seksualne 
później, niż rówieśnicy o przeciętnej inteligencji - wykazały 
najnowsze badania amerykańskich naukowców cytowane we wtorek 
przez BBC. Dotyczy to nie tylko współżycia płciowego, ale również 
innego rodzaju aktywności - od trzymania się za ręce i całowania 
do pettingu.
Prowadząca badania dr Carolyn Halpern ustaliła, że 
prawdopodobieństwo, iż dojrzewający nastolatek o przeciętnym IQ 
wynoszącym 100 będzie miał kontakty seksualne, może być nawet 
pięciokrotnie wyższe niż w przypadku młodzieńca o inteligencji 
120-130. Przy dziewczętach różnica ta jest jeszcze wyższa.
#000985
Narodowe Instytuty Zdrowia USA (NIH) uruchomiły internetowy 
informator o klinicznych testach nowych leków oraz 
eksperymentalnych metodach diagnozowania i leczenia różnych 
chorób. Na stronie http://clinicaltrials.gov będą opublikowane 
dane o około czterech tysiącach badań na temat przydatności i 
efektywności nowych leków i metod terapeutycznych. Badania te są 
realizowane w blisko 47 ośrodkach prywatnych i publicznych.
#000986
Japonia, jeden z najbardziej zaawansowanych technicznie krajów 
świata, borykała się we wtorek z problemami komputerowymi 
związanymi z dodatkowym dniem lutego i musiała się przyznać do 
beztroski. Z powodu awarii komputerów nieczynne było w 
urzędach pocztowych 1200 z 25 tysięcy okienek przyjmujących 
wpłaty. W Nowej Zelandii z tego samego powodu kupcy mieli 
trudności z weryfikacją transakcji handlowych: komputerom 29 
lutego mylił się z 1 marca. W Indonezji giełda na wszelki 
wypadek była we wtorek nieczynna. Chiny podały jednak, że 
najważniejsze systemy komputerowe kraju działały we wtorek jak 
należy. Podobnie bez problemów upłynął dzień w Australii i w 
Malezji.
#000987
Na 25 lat więzienia skazał we wtorek Sąd Okręgowy w Koszalinie 
19-letniego Jana R. z okolic Świdwina (Zachodniopomorskie) za 
brutalne zabójstwo 14-letniego Patryka Z., sąsiada z tej samej 
wsi. Do zbrodni doszło 30 czerwca ubiegłego roku. Miała to być 
zemsta na ojcu Patryka, który był winien pieniądze 19-
latkowi. Zwłoki Patryka znaleziono w lesie, z odciętą głową. 
Głowę policjanci odnaleźli w pobliskiej sadzawce. Wśród 
podejrzanych znalazł się Jan R., który przyznał się do zbrodni. 
Udusił chłopca, a głowę odciął myśliwskim nożem. 
#000988
Z ciepłych krajów powracają już ptaki, zwiastując zbliżającą się 
wiosnę. W okolicach Przemyśla pojawiły się czajki i skowronki, w 
Polsce centralnej zauważono szpaki. Tymczasem meteorolodzy 
zapowiadają załamanie się w marcu wiosennej pogody, możliwość 
większych opadów śniegu i obniżki temperatury. "Gdyby do tego 
doszło - mówi Kunysz - to skrzydlate zwiastuny wiosny mogą 
jeszcze zdecydować się na odwrót, zawracając do cieplejszych 
stref klimatycznych".
#000989
Koszykarze Zeptera Śląsk Wrocław w pierwszym meczu ćwierćfinału 
Pucharu Saporty przegrali z KK Zadar 56:63 (29:33).
#000990
Slavia Praga w pierwszym meczu 1/8 finału Pucharu UEFA pokonała 
Udinese Calcio 1:0 (0:0).
#000991
Senegalski obrońca włoskiego klubu piłkarskiego Torino, Djibrill 
Diawara został we wtorek wykluczony z udziału w czterech meczach 
za kopnięcie i oplucie kapitana drużyny Bari, Luigiego Garzii.
#000992
We wtorek, późnym wieczorem, w Szczyrku zapłonął znicz I 
Polonijnych Igrzysk Zimowych Beskidy 2000. Otwarcia imprezy z 
udziałem ponad dwustu rodaków z 17 krajów dokonała marszałek 
senatu Alicja Grześkowiak.
#000993
Trener piłkarskiego klubu Manchester United, Sir Alex Ferguson 
został honorowym obywatelem Manchesteru.
#000994
Polska Liga Koszykówki oddaliła protest Prokomu Trefl Sopot, 
złożony po meczu z Komfortem Forbo Stargard. Mecz nie będzie 
powtórzony.
#000995
Rosjanie Władimir Kramnik i Gari Kasparow prowadzą po pierwszej 
rundzie turnieju szachowego w Linares.
#000996
Francuz Laurent Jalabert jest nadal na czele światowego rankingu 
UCI zawodowych kolarzy. Jalabert zdecydowanie wyprzedza Holendra 
Michaela Boogerta i Belga Franka Vandenbroucka - podobnie jak w 
poprzedniej klasyfikacji.
#000997
Zanosi się na "rosyjski ślub stulecia" - napisały agencje 
informując o zamierzanym małżeństwie sławnych sportowców - 
tenisistki Anny Kurnikowej i hokeisty Pawła Bure.
#000998
Pięć medali w szóstych Akademickich Mistrzostwach Świata w 
badmintonie - trzy srebrne i dwa brązowe - wywalczyli w Sofii 
reprezentanci Polski. Po raz pierwszy w historii tej imprezy 
Polacy stanęli na podium.
#000999
Maciej Dziemiańczuk (SKŻ Sopot), Zofia Klepacka (YKP Warszawa) i 
jej klub zajęli pierwsze miejsca w końcowej klasyfikacji Pucharu 
Polski 2000 w windsurfingu lodowym.
#001000
Napływa wilgotne i nieco chłodniejsze powietrze z zachodu. 
Ciśnienie w Warszawie w południe - 990 hPa. Pochmurno z 
przejaśnieniami, przelotne opady deszczu. Temp. maks. od 5 st. 
na Podkarpaciu do 10 st. na Śląsku i w zachodniej Małopolsce. 
Wiatr umiarkowany i dość silny, na wybrzeżu i Pogórzu w porywach 
do 20 m/s, południowo-zachodni.
#001001
Kalendarz negocjacji Polski z UE jest "ambitny, ale ciągle 
realistyczny przy determinacji z obu stron" - ocenił prezydent 
Aleksander Kwaśniewski podczas spotkania z Janem Kułakowskim i 
zespołem negocjacyjnym.
"Przy wielkiej determinacji z obu stron, polskiej i UE, możemy 
osiągnąć to na czym nam zależy: być gotowym do wejścia do UE na 
koniec 2002 roku i uzyskać członkostwo w 2003" - powiedział. 
Minister Kułakowski poinformował, że Polska przekazała Unii 
wszystkie stanowiska negocjacyjne w 29 dziedzinach. Tymczasowo 
negocjacje zamknęliśmy w 9 dziedzinach, otwartych mamy 14.    
Zauważył jednak, że zamykanie poszczególnych dziedzin 
negocjacyjnych jest coraz trudniejsze. Dodał, że "trochę nas to 
niepokoi" w sytuacji, gdy negocjacje rozpoczęła druga grupa 
kandydatów.
#001002
Prezydent Aleksander Kwaśniewski powiedział podczas spotkania z 
biznesmenami z Amerykańskiej Izby Handlowej, że w Polsce nastąpi 
"bardzo głęboka zmiana polityczna" po wyborach w 2001 roku. 
"Tak samo jak i oni czytam sondaże i wynika to dość jasno, że 
taka zmiana jest prawdopodobna" - odpowiedział dziennikarzom na 
pytanie, dlaczego tak sądzi. 
Prezydent skrytykował rząd za złe stosunki z Rosją. "W tej 
chwili - po znanej sprawie dyplomatów, po wydarzeniach w 
Poznaniu, które są skandaliczne i które źle o nas świadczą - 
startujemy z bardzo niskiego poziomu. Będzie wymagać od nas 
wiele wysiłku, żeby stosunki polsko-rosyjskie były co najmniej 
dobre, a one są i Rosjanom i Polakom potrzeb."
#001003
Zakaz publicznych sporów między ministrami oraz zakaz publicznej 
krytyki rządowych decyzji - takie m.in. zapisy zawiera, wg radia 
RMF, Kodeks Rządowego Korpusu Politycznego. Dokument ma 
obowiązywać wszystkich ministrów, wiceministrów oraz ich 
doradców. Szef gabinetu politycznego premiera Kazimierz 
Marcinkiewicz twierdzi tymczasem, że prace nad Kodeksem jeszcze 
trwają i nie jest on gotowy. "Być może jest to jedna z 
wstępnych, roboczych wersji" - skomentował dokument 
przedstawiony przez RMF. W Kodeksie miałyby się znaleźć m.in. 
zapisy o zakazie przyjmowania podarunków, które mogłyby podważać 
obiektywizm najwyższych urzędników. Ministrów miałby też 
obowiązywać nakaz zwracania się do premiera o zgodę na 
zagraniczne wyjazdy.
#001004
Najwcześniej za trzy miesiące ukaże się pełny raport dotyczący 
komputeryzacji ZUS i kontraktu zakładu z firmą Prokom - 
zdecydowało po dziewięciu godzinach debaty Kolegium NIK.
Kolegium uznało za celowe przeprowadzenie kontroli doraźnej, 
która uzupełni materiał dowodowy zebrany przez kontrolerów 
podczas inspekcji w ZUS. 
Kolegium NIK zgadza się w ocenie, że była prezes ZUS Anna 
Bańkowska złamała prawo podpisując w 1997 r. kontrakt z 
Prokomem. Uznaje również, że podpisując umowę nie zabezpieczyła 
ona należycie interesów ZUS. NIK podtrzymuje swój zarzut, że 
ZUS nie przygotował pełnej koncepcji swojego systemu 
komputerowego, co znacznie utrudniło pracę nad nim.
Niewyjaśnione pozostają motywy postepowania byłego prezesa ZUS
Stanisława Alota (AWS). Zdaniem kierownictwa NIK, Alot - znając 
stan prac nad systemem informatycznym - powinien wstrzymać 
termin wejścia w życie reformy emerytalnej.
#001005
Były szef Urzędu Ochrony Państwa generał Andrzej Kapkowski 
powiedział po ponadsześciogodzinnym przesłuchaniu w sprawie 
lustracji byłego wiceszefa MON Roberta Mroziewicza (UW), że 
zeznawał jako były oficer kontrwywiadu PRL. Zastrzegł zarazem, że 
nie może ujawniać jakichkolwiek informacji dotyczących sprawy 
Mroziewicza.
"Jestem głęboko przekonany, że włączenie w lustrację wywiadu i 
kontrwywiadu godzi w interesy bezpieczeństwa państwa i stanowi 
prezent dla służb obcych, a w określonych sytuacjach może 
stworzyć zagrożenie dla osób postronnych, tak naszych obywateli, 
jak i obywateli innych państw" - oświadczył były szef UOP. Dodał, 
że w ten sposób procedura lustracyjna "łamie pewien kanon 
przestrzegany we wszystkich służbach i we wszystkich okresach".
#001006
Sejmowa Komisja Sprawiedliwości i Praw Człowieka negatywnie 
zaopiniowała wniosek gen. Janusza Godynia, który zaskarżył do 
Trybunału Konstytucyjnego ustawę lustracyjną, zarzucając jej 
naruszenie zasady równości wobec prawa.
Oznacza to, że podczas rozprawy przed Trybunałem przedstawiciel 
Sejmu będzie wnioskował o odrzucenie skargi Godynia. 
W marcu ubiegłego roku Godyń zwracał uwagę, że gdyby był 
oficerem dochodzeniowo-śledczym MO, nie musiałby składać 
oświadczenia lustracyjnego. Mówił, że taka konstrukcja ustawy 
narusza konstytucyjną zasadę równości wobec prawa. To jest 
podstawą jego skargi konstytucyjnej.
#001007
Blisko tysiąc osób uczestniczyło w protestacyjnym wiecu 
"Samoobrony" w Hrubieszowie. Krytykowali politykę rządu wobec 
rolnictwa, która - ich zdaniem - wpędziła wieś w nędzę. W wiecu 
wziął udział Andrzej Lepper. 
Lider "Samoobrony" wezwał rządzących do ustąpienia i 
zapowiedział organizowanie od poniedziałku protestów w celu 
wymuszenia przedterminowych wyborów parlamentarnych. "Panowie 
Krzaklewski, Buzek i inni: odchodźcie od rządu(...) Naród wam 
zaufał, ale po dwóch latach widzi, że tylko napychacie własne 
kieszenie, a nie dbacie o ludzi" - powiedział. Skrytykował też 
prezydenta Kwaśniewskiego. "Jeżeli tej bandy nieudaczników 
rządzących Polską nie rozpędzi, to jego pobyt w tym pięknym 
pałacu skończy się wcześniej niż sobie zakłada" - wykrzykiwał. 
#001008
Kwota przeznaczona na bezpośrednie wypłaty odszkodowań dla ofiar 
pracy niewolniczej i przymusowej w III Rzeszy może zostać 
zwiększona do ponad 8 mld marek - twierdzi niemiecki adwokat 
Michael Witti. Powiedział on dziennikowi "Tagesspiegel", że pula 
pieniędzy dla b. robotników przymusowych może zostać 
zwiększona kosztem funduszy przeznaczonych na projekty badawcze 
i na odszkodowania za utracone przez Żydów mienie. Dotychczasowa 
propozycja niemiecka, popierana przez stronę żydowską, zakłada 
przeznaczenie 7,7 mld marek na bezpośrednie świadczenia dla 
ofiar. Kraje Europy Środkowowschodniej, w tym Polska, domagają 
się wypłacenia ofiarom 9 mld marek.
#001009
Grupa działaczy politycznych i intelektualistów - Polaków w USA 
i Amerykanów polskiego pochodzenia zaprotestowała przeciwko 
zaproszeniu do Chicago na obchody święta 3 maja księdza Henryka 
Jankowskiego. W otwartym liście protestacyjnym, krytykującym 
prezesa Kongresu Polonii Amerykańskiej, Edwarda Moskala, który 
wystosował zaproszenie, 60-osobowe grono autorytetów polonijnych 
podkreśla, że uhonorowanie w ten sposób księdza znanego ze 
swoich antysemickich wystąpień może zaszkodzić dobremu imieniu 
Polonii amerykańskiej w USA.
#001010
Rosyjski wysłannik do Czeczenii wicepremier Nikołaj Koszman 
powiedział, że "wszystkie działania bojowe zakończą się w czasie 
od 10 dni do dwóch tygodni". Dodał, że stolica Czeczenii, 
Grozny, pozostanie zamknięta dla cywilów jeszcze przez kilka 
tygodni.
Rosyjski minister sprawiedliwości Jurij Czajka poinformował o 
wszczęciu kilku śledztw w sprawie łamania praw człowieka w 
Czeczenii. Zapowiedział też, że Rosja będzie ścigać "przywódców 
czeczeńskich terrorystów". Władze Rosji liczą na pomoc 
Interpolu. Zdaniem Czajki, w Czeczenii funkcjonowała 
międzynarodowa sieć terrorystyczna z powiązaniami w Afryce, Azji 
i "niektórych byłych krajach socjalistycznych Europy Wschodniej".
W Czeczenii wojska rosyjskie, które we wtorek zajęły miejscowość 
Szatoj - ostatni duży bastion bojowników czeczeńskich, 
poszukiwały bojowników, próbujących się ukrywać wśród ludności 
cywilnej w górskich rejonach republiki.
Wbrew opiniom wojskowych, twierdzących, że wojna w Czeczenii 
zbliża się do końca, analitycy uważają, że zdobycie Szatoja nie 
oznacza zakończenia wojny. Bojownicy czeczeńscy mogą bowiem 
nadal prowadzić wojnę partyzancką.
#001011
Korespondent wojenny Radia Swoboda Andriej Babicki, który 
odnalazł się po zaginięciu w Czeczenii twierdzi, że przez cały 
czas znajdował się w rękach Rosjan i nie był - jak twierdzi 
Moskwa - przekazany bojownikom czeczeńskim. Podczas konferencji 
prasowej w Moskwie Babicki powiedział, że jego zatrzymanie i 
rzekoma wymiana na jeńców wojennych "to była źle zaplanowana 
akcja, najwyraźniej przez FSB" (Federalną Służbę 
Bezpieczeństwa). Zaznaczył, że nie ma dowodów na potwierdzenie 
tego, co mówi, ale wiele za tym przemawia.
Mówiąc o swym pobycie w tzw. obozie filtracyjnym Czernokozowo 
dziennikarz powiedział, że "nie ma w nim bojowników, ale zwykli 
ludzie zabrani z ulic czeczeńskich miast i wsi". "Są bici i 
torturowani."
#001012
Za nie potwierdzone i stronnicze uznała Rosja zarzuty zawarte 
pod jej adresem w raporcie amerykańskiego rządu na temat praw 
człowieka, w którym mówi się, że wojska rosyjskie w Czeczenii 
mordują cywilów. W raporcie uznano prawo Rosji do obrony swej 
integralności terytorialnej, jednak skrytykowano za - jak to 
określono - masowe użycie siły w kampanii, mającej na celu 
przywrócenie kontroli Moskwy nad kaukaską republiką.
#001013
Słynni rosyjscy obrońcy praw człowieka i intelektualiści 
wystąpili z ostrą krytyką narastających tendencji autorytarnych 
w Rosji pod rządami Władimira Putina. "Pod przykrywką reform 
[prowadzonych przez byłego prezydenta Borysa Jelcyna] i w ich 
rezultacie w Rosji odtwarzała się zmodernizowana wersja 
stalinizmu" - piszą w liście opublikowanym w anglojęzycznej 
gazecie "Moscow Times". List podpisali: Jelena Bonner (wdowa po 
Andrieju Sacharowie), historyk Leonid Batkin, dziennikarze Jurij 
Butin, Wadim Biełocierkowski i Andriej Piontkowski oraz Jurij 
Samodurow i Siergiej Grigorianc.
#001014
Rosja i Chiny oświadczyły, że będą rozwijać swe strategiczne 
partnerstwo i wspólnie przestrzegły Zachód przed mieszaniem się 
w ich sprawy wewnętrzne pod pretekstem tzw. obrony praw 
człowieka. Chiński minister spraw zagranicznych Tang Jiaxuan 
zakończył w środę wizytę w Moskwie, gdzie spotkał się z szefem 
dyplomacji rosyjskiej Igorem Iwanowem oraz p.o. prezydenta 
Władimirem Putinem. Ten ostatni powiedział chińskiemu 
ministrowi, że stosunki Moskwą z Pekinem są obecnie ściślejsze 
niż z innym krajami, w tym z wchodzącymi w skład Wspólnoty 
Niepodległych Państw, którą tworzy 12 krajów wchodzących dawniej 
w skład ZSRR. Rosja potwierdziła swe stanowisko w sprawie Tajwanu 
jako integralnej części Chin. Chiny z kolei wyraziły swe 
poparcie dla rosyjskiej operacji wojskowej w Czeczenii.
#001015
Wysoki komisarz ONZ ds.praw człowieka Mary Robinson otworzyła w 
środę w Pekinie obrady regionalnego forum poświęconego kwestii 
poszanowania podstawowych praw obywateli. Swój pobyt w Chinach 
Robinson rozpoczęła od apelu o poprawę stanu realizacji swobód 
obywatelskich w krajach Azji - nie wymieniła jednak konkretnie 
ChRL. Robinson przyleciała do Pekinu z Hongkongu, gdzie - w 
przeciwieństwie do swego środowego wystąpienia w chińskiej 
stolicy - potępiła wprost pogarszającą się w ChRL sytuację w 
kwestii praw człowieka.
#001016
Rząd chiński uchylił areszt domowy, nałożony w czerwcu 1989 
roku, po masakrze na placu Tiananmen, na byłego przywódcę 
Komunistycznej Partii Chin, dziś 81-letniego Zhao Ziyanga. 
Poinformował o tym w czwartek dziennik "Sing Tao", wychodzący w 
Hongkongu. Władze w Pekinie na razie nie potwierdziły tych 
doniesień. Wg gazety policja nie pilnuje już pekińskiego 
domu byłego sekretarza generalnego KC KPCh, a wcześniej premiera 
Chin. Zhao Ziyang został odsunięty od władzy za okazanie sympatii 
dla manifestacji studenckiej na placu Tiananmen. Protest 
młodzieży, która domagała się reform demokratycznych w Chinach, 
trwał kilka miesięcy. Został krwawo stłumiony przez armię 
chińską. Kilkaset osób (a według niektórych źródeł - nawet kilka 
tysięcy) zginęło.
#001017
Sekretarz gen. NATO George Robertson i składająca się z 19 
ambasadorów Rada Sojuszu odbyli w środę w Kijowie pierwsze 
robocze posiedzenie w kraju partnerskim. Było to także pierwsze 
posiedzenie Komisji Ukraina-NATO poza Brukselą. Robertson 
zadeklarował, że Sojusz jest gotów dopomóc Ukrainie w 
reformowaniu sił zbrojnych i przekwalifikowaniu odchodzących z 
wojska pracowników. Na otwarciu posiedzenia ukraiński minister 
spraw zagranicznych Borys Tarasiuk odczytał list od prezydenta 
Leonida Kuczmy, który wezwał do "konstruktywnej pracy dla 
osiągnięcia wspólnego celu w budowaniu zjednoczonej, bezpiecznej 
i demokratycznej Europy".
#001018
W czwartek rano brytyjski minister spraw wewnątrznych Jack Straw 
ma ogłosić decyzję w sprawie dalszych losów byłego dyktatora 
Chile Augusto Pinocheta. "Podejmę decyzję w sprawie senatora 
Pinocheta jutro o godzinie 8. rano (godz. 9. czasu 
warszawskiego). Podam dokładne powody mojej decyzji" - głosi 
oświadczenie wydane przez Strawa. Minister ma rozstrzygnąć o 
kontynuacji postępowania ekstradycyjnego wobec Pinocheta bądź 
zaniechaniu go.
#001019
Oskarżony o korupcję były francuski minister spraw 
zagranicznych, 77-letni socjalista Roland Dumas, ustąpił w środę 
ze stanowiska przewodniczącego Rady Konstytucyjnej. Śledztwo 
przeciwko niemu wszczęto już 11 miesięcy temu, ale do tej 
pory wzbraniał się on złożyć formalną dymisję, choć przebywał na 
bezterminowym urlopie bezpłatnym. Sytuacja zmieniła się 18 
lutego, gdy władze śledcze oficjalnie oskarżyły Dumasa i jego 
byłą kochankę Christine Deviers-Joncour o przyjmowanie 
pokaźnych łapówek.
#001020
Austriacki prawicowy populista Joerg Haider wezwał w środę Unię 
Europejską, by okazała Austrii większą przychylność, gdyż w 
przeciwnym razie nastąpi zablokowanie mechanizmów decyzyjnych 
UE. "Wiemy, że w Unii obowiązuje jednomyślność przy podejmowaniu 
decyzji, co oznacza, że bez Austrii nic nie będzie działać. 
Francja będzie musiała współpracować z Austrią, by uzyskać 
wyniki." - oświadczył Haider telewizji Associated Press. Francja, 
która krytykuje austriackich "wolnościowców" szczególnie 
natarczywie, obejmie w lipcu półroczne rotacyjne przewodnictwo UE.
#001021
"Big bang", "prawdziwa rewolucja" - takimi słowami szef Komisji 
Europejskiej Romano Prodi określił przyjęty w środę plan 
reformy, mający uzdrowić Komisję po skandalach, jakie 
wstrząsnęły nią w 1999 roku. Skoncentrowanie się na zadaniach 
politycznych i odrzucenie zbędnego balastu biurokracji - to 
główne myśli przyświecające projektowi zmian, które mają być 
stopniowo wprowadzone w organie wykonawczym UE. W środę Prodi 
przedstawił plan reformy na forum Parlamentu Europejskiego.
#001022
Gubernator Teksasu George W. Bush pokonał senatora Johna McCaina 
we wtorkowych republikańskich prawyborach w północno-zachodnim 
stanie Waszyngton. Tego samego dnia syn byłego prezydenta 
zdecydowanie zwyciężył także w stanach Wirginia i Północna 
Dakota. Dzięki temu wyprzedził swojego najgroźniejszego 
konkurenta w wyścigu o nominację prezydencką partii 
republikańskiej. Ma już zapewniony udział 170 swoich 
przedstawicieli na krajowej konwencji republikańskiej.
McCain - 105 delegatów.
#001023
Przywódca libijski Muammar Kadafi zlecił likwidację rządu 
centralnego. Większość funkcji ministerialnych ma być 
przeniesiona do terenowych organów władzy. Z rządu centralnego 
ma pozostać mały sekretariat, który zajmie się takimi sektorami 
suwerenności, jak polityka zagraniczna, bezpieczeństwo i 
informacja. W Trypolisie powiedziano, że część funkcji 
ministerialnych ma zostać przekazana przedsiębiorstwom 
państwowym, a niektóre w ogóle zostaną zlikwidowane jako "nowy 
krok na drodze rewolucji ludowej". 
#001024
Prezydent Mozambiku Joaquim Chissano zaapelował do 
społeczności międzynarodowej o pomoc dla około miliona osób 
pozbawionych dachu nad głową przez natragiczniejszą od 50 lat 
powódź w tym kraju. Od niedzieli południowoafrykańskie 
helikoptery uratowały osiem tysięcy osób, ale szacuje się, że 
jeszcze około 100 tysięcy czekających na pomoc. Powodzie, które 
zaczęły się trzy tygodnie temu, pochłonęły już ponad 350 ofiar 
śmiertelnych w Mozambiku, a także w sąsiednich krajach - RPA, 
Zimbabwe i Botswanie, ale organizacje humanitarne obawiają się, 
że ich liczba może jeszcze wzrosnąć.
#001025
Na środowej sesji warszawskiej Giełdy Papierów Wartościowych 
wzrósł kurs 145 akcji, 50 spadł, a 24 nie zmienił się. Na rynku 
funduszy wzrósł kurs wszystkich 15 funduszy. Wzrosły wartości 
wszystkich indeksów. WIG wzrósł o 1,7 proc. do 21.912,4 pkt.
#001026
Jeżeli w ciągu najbliższych sesji nie nastąpi spadek WIG 20 
poniżej 2.250 pkt., to prawdopodobieństwo dalszego wzrostu rynku 
bardzo się zwiększy - uważa makler DM BOŚ Marek Pokrywka. Jego 
zdaniem rynek zbliża się do przełomu.
"Środowym silnym wzrostom na GPW z pewnością pomogły wzrosty 
indeksów na giełdach światowych. Na dalszy przebieg notowań na 
GPW z pewnością będą miały wpływ ogłoszone dzisiaj dane 
o wysokości deficytu obrotów bieżących."
#001027
Podaż pieniądza ogółem po dwóch dekadach lutego wzrosła o 1 
proc, czyli o 2.466,5 mln zł do 257.673,4 mln zł. Deficyt obrotów 
bieżących bilansu płatniczego spadł w styczniu do 1.206 mln USD 
z 1.683 mln USD w grudniu 1999 roku - podał wstępne dane NBP.
#001028
Analitycy nie są zgodni, czy w najbliższych miesiącach nastąpi 
poprawa na rachunku obrotów bieżących. Zdaniem Stanisława 
Gomułki - poprawy nie będzie, a deficyt wzrośnie do 8-9 proc. 
PKB, zdaniem Grzegorza Wójtowicza - deficyt spadnie.
#001029
Sąd apelacyjny w Warszawie utrzymał decyzję o wstrzymaniu uchwał 
z NWZA Banku Handlowego z 9 grudnia w sprawie fuzji Banku 
Handlowego z BRE, oddalając jednocześnie zażalenie BH w tej 
sprawie.
#001030
Komisja Nadzoru Bankowego wyraziła zgodę na powołanie na 
stanowiska prezesa PKO BP Henryki Pieronkiewicz - poinformował 
NBP w komunikacie.
#001031
Minister Skarbu Państwa ogłosił zaproszenie do rokowań w sprawie 
zakupu akcji Orbis SA z siedzibą w Warszawie.
#001032
W ubiegłym roku zysk netto spółek grupy kapitałowej Nafta Polska 
wyniósł 1 mld 28 mln zł i był większy niż rok wcześniej o blisko 
1,5 proc. - poinformował prezes zarządu Nafty Polskiej Grzegorz 
Zarębski.
#001033
Telekomunikacja Polska SA zamierza odkupić od France Telecom 34 
proc. akcji Centertela, gdyby FT nie został inwestorem 
strategicznym TP SA  - poinformował prezes Telekomunikacji 
Polskiej Paweł Rzepka.
#001034
Agencja ratingowa Standard and Poor`s przyznała funduszowi 
Pioneer Otwarty Fundusz Inwestycyjny Wierzycielskich Papierów 
Wartościowych ratingi Af i S1 - podał fundusz.
#001035
Prawdopodobnie jeszcze w tym tygodniu kasy chorych otrzymają z 
budżetu państwa pożyczkę w wysokości 1 mld zł. Jej spłata jest 
przewidziana na pięć lat; oprocentowanie w skali rocznej wynosi 
0,1 proc.
#001036
O około 400 osób planuje zmniejszyć zatrudnienie Huta Aluminium 
Konin SA (HAK) w latach 2000-2002. Zarząd firmy przekazał 
związkom zawodowym listę pracowników proponowanych do zwolnienia 
w marcu tego roku.
#001037
British American Tobacco zamierza zwolnić z zakładu w Augustowie 
349 osób, czyli 37 proc. zatrudnionych. Odchodzący otrzymają 
dodatkowe odprawy - poinformowało biuro prasowe firmy.
#001038
Ok. 350 mln USD zainwestowały dotychczas w Polsce kanadyjskie 
firmy, co daje Kanadzie 15 miejsce wśród inwestorów 
zagranicznych w Polsce - poinformował w Tychach ambasador Kanady 
Donald McLennan.
#001039
Posiadanie zasobów finansowych w postaci pieniędzy, lokat 
bankowych lub papierów wartościowych zadeklarowało w lutym 20 
proc. ankietowanych Polaków, czyli o dwa punkty proc. mniej niż 
w styczniu - wynika z sondażu OBOP-u.
#001040
Za baryłkę ropy Brent z Morza Północnego, z dostawą w kwietniu, 
płacono w środę na Międzynarodowej Giełdzie Paliw w Londynie 
28,75 USD - o 66 centów więcej niż podczas wtorkowego 
zamknięcia.
#001041
Rada Europejskiego Banku Centralnego prawdopodobnie nie zmieni 
podstawowych stóp procentowych podczas swojego czwartkowego 
spotkania - uważają analitycy.
#001042
Norwegia wprowadziła od środy zakaz importu niektórych rodzajów 
mięsa z Danii, gdzie wykryto przypadek tzw. choroby szalonych 
krów.
#001043
W całej Mołdawii od środy rano nie ma gazu, ponieważ zostały 
wstrzymane rosyjskie dostawy z powodu ogromnych zaległości 
płatniczych - poinformował rzecznik rządu mołdawskiego Dmitrij 
Pietrienko.
#001044
Narodowy Bank Białorusi rozpoczyna w marcu sprzedaż dolarowych 
obligacji dla ludności. Poinformowała o tym prezydencka gazeta 
"Sawieckaja Biełarussija".
#001045
Mija 20 lat od śmierci Jarosława Iwaszkiewicza - poety, 
dramatopisarza, prozaika, eseisty i tłumacza. Zmarł w Warszawie 
2 marca 1980 w wieku 86 lat.
#001046
Premier Jerzy Buzek, marszałek Sejmu Maciej Płażyński i 
prezydent Warszawy Paweł Piskorski wmurowali w środę akt 
erekcyjny pod budowę Mostu Siekierkowskiego w Warszawie. Prymas 
Józef Glemp poświęcił ten akt. "Dziś rozpoczynamy budowę mostu. 
Zegar odliczający jej koniec powinien się zatrzymać na jesieni 
2002 r." - powiedział Piskorski. Przypomniał, że całkowity koszt 
budowy  - około 1,1 mld zł - sfinansuje samorząd. Most będzie 
miał długość 826 metrów i szerokość 34 metrów. Wysokość pylonów 
będzie wynosić 92,7 metra. Długość lin łączących pylony z mostem 
wyniesie 5296 metrów. Most ma połączyć dwie warszawskie 
dzielnice leżące po przeciwnych stronach Wisły: Mokotów i Pragę 
Południe. W październiku gotowy ma być gotowy inny warszawski 
most: Świętokrzyski. Obecnie w Warszawie jest siedem mostów.
#001047
Policja rozbiła gang, który w czasie ostatnich dwóch lat 
przemycił do Polski 2,5 mln litrów spirytusu wartego ponad 200 
mln zł. "W działaniach wzięli udział policjanci z Włoch, Niemiec 
i Polski" - powiedział PAP rzecznik Komendanta Głównego Policji 
Paweł Biedziak. Międzynarodową operację koordynowali polscy 
policjanci. Przestępcy kupowali spirytus we Francji, organizowali 
fałszywe dokumenty celne i tranzytem przez Niemcy konwojowali 
TIR-y z kontrabandą do Polski. Policja wpadła na trop przestępców 
rozpracowując kulisy wojny gangów w dawnym województwie 
jeleniogórskim. "W starciach grup warszawskich i gdańskich 
zginęło wówczas kilkanaście osób. Szef jednego z walczących 
gangów Zbigniew M., pseudonim Carington, został zatrzymany i 
przebywa w areszcie" - poinformował rzecznik.
#001048
W dorocznym raporcie o walce z narkotykami na świecie Stany 
Zjednoczone uznały, że polskie granice są wciąż nieszczelne, 
wskutek czego Polska staje się coraz popularniejszym krajem 
tranzytowym dla szmuglu narkotyków. Raport podkreśla, że Polska 
przoduje w produkcji amfetaminy najwyższej jakości, wytwarzanej 
zarówno z myślą o krajowych konsumentach, jak i na rynki 
zagraniczne. Wg szacunków polskiej policji w kraju działa od 10 
do 20 laboratoriów produkujących ten narkotyk. Eksportują one 
amfetaminę do Rosji, krajów bałtyckich i skandynawskich, 
Niemiec, Czech, Słowacji, Włoch i Wielkiej Brytanii.
#001049
Argentyńczyk David Kenig wygrał w San Juan dziewiąty etap 
kolarskiego wyścigu Dookoła Argentyny - jazdę na czas (28 km). 
Trzecie miejsce zajął Grzegorz Wajs (Mróz Supradyn).
#001050
Belg Hendrik van Dyck z grupy Palmans wygrał pierwszy etap 
kolarskiego wyścigu Dookoła Murcii i został pierwszym liderem 
imprezy. Na finiszu Belg wyprzedził Włochów - Marco Velo 
(Mercatone) i Flavio Zandarina (Alessio). 
#001051
Władimir Kramnik i Gari Kasparow (obaj Rosja) prowadzą po dwóch 
rundach turnieju szachowego w Linares. Zgromadzili oni po 
półtora punktu. 
#001052
Team New Zealand wygrał na wodach zatoki Hauraki u wybrzeży 
Auckland czwarty finałowy wyścig żeglarskich regat o Puchar 
Ameryki. Do obrony trofeum potrzebne jest gospodarzom tylko 
jedno zwycięstwo. 
#001053
Małgorzata Kukucz i Łukasz Starowicz wygrali w Krynicy slalom 
gigant równoległy zaliczany do klasyfikacji Pucharu Polski w 
snowboardzie.
#001054
Czterech obcokrajowców występować będzie w tym sezonie w zespole 
żużlowego, drużynowego mistrza Polski - Atlasie Wrocław. Są to 
dwaj Amerykanie - John Cock i Greg Hancock oraz Duńczyk Brian 
Andersen i Szwed Jimmy Nilsen. Obok nich barw Atlasa bronić będą 
następujący polscy żużlowcy: Jacek Krzyżaniak, Robert Sawina, 
Dariusz Śledź, Mariusz Węgrzyk, Andrzej Zieja, Krzysztof Świder, 
Artur Bogińczyk i Piotr Świderski. Skład drużyny mistrza Polski 
na żużlu Atlasa Wrocław zaprezentowany w środę na konferencji 
prasowej. 
#001055
Sześć lat po zakończeniu wojny etnicznej, dawni wrogowie, 
bośniaccy muzułmanie i Chorwaci spotkali się na boisku 
piłkarskim w Sarajewie, by rozegrać mecz, który widzowie 
potraktowali jako zapowiedź lepszej przyszłości. Mecz zakończył 
się spokojnie, "zgodnym" remisem 2:2. Oba zespoły pochodziły z 
Mostaru, miasta położonego na południu, a podzielonego na część 
muzułmańska i chorwacką rzeką Neretwą, od czasów walk w 1993 
roku. "Zwróćmy się ku sportowi i zapomnijmy o przeszłości" - 
powiedział Bozidar Puljić, prezes klubu Zrinski z chorwackiej 
strony Mostaru. Przeciwnikiem tej drużyny był Velez, z 
muzułmańskiej części miasta.
#001056
Arbitrażowy Trybunał Sportowy podtrzymał karę nałożoną na dwóch 
długodystansowych pływaków, Hiszpana Davida Meca i Słoweńca 
Igora Majcena, oskarżonych o stosowanie dopingu.
#001057
Holendrzy planują wprowadzenie szybkiego i skutecznego sposobu 
karania chuliganów podczas meczów Euro '2000. Autorzy projektu 
chcą, żeby podejrzani stawali przed sądem najpóźniej w trzy dni 
po aresztowaniu. Zakłada się natychmiastową deportację, przy 
jednoczesnym pominięciu rutynowych procedur. 
#001058
Trudnych rywali - drużyny włoskie - będą miały dwa polskie 
zespoły siatkarskie, które w najbliższym czasie wystąpią w 
finałowych turniejach o europejskie Puchary. W finale Pucharu 
Konfederacji mężczyzn, Mostostal Azoty Kędzierzyn Koźle pierwszy 
finałowy mecz (4. marca we Florencji) rozegra z drużyną Casa 
Modena Unibon. W finale Pucharu Mistrzyń Nafta Gaz Piła grać 
będzie w pierwszym meczu (11. marca w tureckiej Bursie) z 
zespołem Foppapedretti Bergamo.
#001059
Ciśnienie rośnie, w południe w Warszawie wyniesie 996 hPa. W 
kraju pochmurno z przejaśnieniami, zwłaszcza na zachodzie i 
południowym zachodzie. Miejscami przelotne opady śniegu, a na 
południowym wschodzie początkowo deszczu ze śniegiem. Temp. 
maks. od 1 do 4 st. Wiatr umiarkowany.
#001060
Najprawdopodobniej dziś w Warszawie dojdzie do spotkania 
Lecha Wałęsy z przewodniczącym AWS Marianem Krzaklewski. Wałęsa 
nie chciał potwierdzić daty i miejsca spotkania. "Powiem inaczej: 
w sobotę rano wyjeżdżam na cykl wykładów do USA. W piątek będę w 
Warszawie, a spotkanie musi być w tym tygodniu. Na pewno 
będzie." Na pytanie, czego oczekuje po spotkaniu Wałęsa 
przypomniał, że zgłosił "pewne tematy", które go "niepokoiły i 
niepokoją" oraz, że "doszły następne, m.in. sprawa Dębskiego". 
"W stosunku do tego wszystkiego chcę powiedzieć: panie 
Krzaklewski, dlaczego pan nas, całą prawicę, prowadzi do klęski 
i mój dorobek też pan trwoni." Wałęsa dodał, że zapyta, czy 
Krzaklewski ma "jakieś rozwiązania, wyjścia", ponieważ "nie może 
tak być - idziemy w złym kierunku".
#001061
Byli prezesi Zakładu Ubezpieczeń Społecznych Anna Bańkowska 
(SLD) i Stanisław Alot (AWS) uważają, że Najwyzsza Izba Kontroli 
nie jest bezstronna w sprawie komputeryzacji Zakładu. "Moim 
zdaniem bezstronność tej instytucji pod kierownictwem prezesa 
Janusza Wojciechowskiego jest bezstronnością, przepraszam, 
wynajętego mordercy" - powiedział Stanisław Alot na czwartkowej 
konferencji prasowej w Warszawie. Wg Anny Bańkowskiej zarzuty 
wysuwane wobec niej w związku z kontrolą NIK, to "skoordynowana, 
centralna akcja" AWS i UW przeciwko SLD. Jej zdaniem, AWS i UW 
chcą udowodnić, że SLD jest jest niekompetentny i nieuczciwy.
Prezes NIK Janusz Wojciechowski powiedział, że toczy się obecnie 
fundamentalny spór wokół działalności Izby i są podejrzenia o 
jej upolitycznienie. Powiedział, że NIK odczuwa czasem naciski 
polityczne, ale nigdy im nie ulega. Wg niego zawierając umowę z 
firmą Prokom, Anna Bańkowska nie złamała prawa, ale działała 
niegospodarnie. Wg obecnego prezesa ZUS Lesława Gajka kontrakt 
na komputeryzację Zakładu powinien zostać odtajniony. Jego 
zdaniem odtajnienie zależy jedynie od zgody firmy Prokom, która 
komputeryzuje ZUS.
#001062
Kandydatem AWS na szefa Instytutu Pamięci Narodowej ma być Marek 
Biernacki, obecny minister spraw wewnętrznych i administracji - 
podały "Wiadomości" TVP, powołując sie na anonimowe źródła w 
AWS. Wiceszef klubu AWS Jacek Rybicki powiedział dziennikarzom, 
że nic nie słyszał o kandydaturze Biernackiego, ale 
"jest to na pewno kandydat bardzo godny, jeden ze współautorów 
ustawy, więc niewątpliwie byłby dobrym szefem IPN".
"Nie słyszałem o takiej kandydaturze i myślę, że to jest kaczka. 
Nie minister tylko wiadomość" - powiedział rzecznik UW Andrzej 
Potocki. "Sądzę, że tak silnie uwikłany politycznie kandydat nie 
daje gwarancji bezstronności na stanowisku prezesa."
Również Bogdan Pęk (PSL) nie wierzy w kandydaturę Biernackiego. 
Zaznaczył jednak, że jest "prawdopodobne", iż PSL mogłoby 
poprzeć kandydaturę obecnego szefa MSWiA.
M.Biernacki byłby już czwartym kandydatem AWS na prezesa IPN.
#001063
Klub AWS jest za całkowitym zakazem pornografii. Posłowie SLD i 
UW - przeciw. Klub PSL nie zajął w tej sprawie stanowiska 
podczas dyskusji nad poprawkami Senatu do nowelizacji kodeksu 
karnego dotyczącej pornografii. Dyskusja toczyła się minionej 
nocy, z czwartku na piątek. Głosowanie - dziś rano. Senat chce 
pełnego zakazu produkcji i rozpowszechniania materiałów 
pornograficznych.
#001064
Zwiększenie liczby miejsc, w których będzie można pełnić 
zastępczą służbę wojskową, a także wprowadzenie do Ministerstwa 
Obrony procedur z ustawy o służbie cywilnej, to niektóre 
czwartkowe decyzje rządu. Wg szefa MON Janusza Onyszkiewicza, 
który przedstawił projekty na konferencji prasowej, po ich 
wejściu w życie poza służbą zdrowia będzie można pełnić 
zastępczą służbę wojskową m.in. w ośrodkach pomocy społecznej, 
placówkach oświatowych, naukowych, kulturalnych, w jednostkach 
ochrony przeciwpożarowej, ochrony środowiska, ochrony 
zabytków, ośrodkach opieki nad niepełnosprawnymi i bezdomnymi, 
samorządach oraz fundacjach i stowarzyszeniach korzystających z 
budżetu państwa.
#001065
Gdyby wybory do Sejmu odbyły się w lutym na SLD głosowałoby 42 
proc. , a na AWS 17 proc. ewentualnych wyborców. W Sejmie 
znalazłyby się też UW 12 proc., PSL 7 proc. oraz Samoobrona 5 
proc., wynika z lutowego sondażu OBOP. W porównaniu z wynikami 
poprzedniego sondażu OBOP, przeprowadzonego w pierwszej połowie 
lutego, poziom poparcia dla SLD nie zmienił się (42 proc.), a 
AWS straciła 3 proc. poparcia (20 proc. w poprzednim sondażu).
#001066
W czwartek zakończyło się posiedzenie plenarne Konferencji 
Episkopatu Polski. Biskupi omawiali m.in. problemy społeczne w 
okresie transformacji. "Drogą zimnych procedur dojdziemy do walki 
wszystkich ze wszystkimi, a ofiarą stanie się osoba ludzka, 
kraj, państwo. W demokracji wartości nie można narzucić, ale 
powinny one wypływać z przekonania, a to jest sprawa 
długotrwałego procesu wychowawczego" - powiedział uczestnik 
narady bp Piotr Jarecki.
Na posiedzeniu omawiano teź wdrażanie reform ustrojowych. "Są one 
konieczne i niosą wiele pozytywów. Biskupi nie przemilczają 
jednak negatywnych konsekwencji reform" - powiedział bp Jarecki. 
Podkreślił, że celem wprowadzanych zmian ma być przede wszystkim 
dobro człowieka, w tym wyrównywanie szans.
Biskupi zaapelowali do wszystkich osób odpowiedzialnych za 
media, by "nie kierowali się wyłącznie logiką zysku, ale też 
dobrem człowieka i promocją wyższej kultury".
#001067
Sędzia z Opola Zbigniew Mieszkowski jest "kłamcą lustracyjnym", 
bo zataił fakt wynajmowania swego mieszkania w latach 80. na 
lokal kontaktowy SB - orzekł w czwartek Sąd Lustracyjny. To 
dziewiąty wyrok stwierdzający takie kłamstwo osoby publicznej i 
zarazem pierwszy wobec sędziego. Jeśli by się uprawomocnił, 
Mieszkowski musiałby odejść z zawodu - zdecydowałby o tym 
sędziowski sąd dyscyplinarny.
Mieszkowski zapowiedział apelację od tego nieprawomocnego 
orzeczenia do innego składu Sądu Lustracyjnego. Powiedział 
dziennikarzowi PAP, że wynajem był fikcją, a on zamierzał tylko 
"pomóc koledze, który chciał mieć wyniki".
#001068
Uzbrojeni ludzie uprowadzili w środę wieczorem ambasadora RP w 
Jemenie, Krzysztofa Suprowicza. Jak zapewnił wiceminister spraw 
zagranicznych Radosław Sikorski "ambasador nawiązał kontakt z 
MSZ" i na podstawie tej rozmowy można powiedzieć, że "jest cały 
i zdrowy", "traktowany prawidłowo".
Ambasador został uprowadzony w stolicy Jemenu, Sanie. Porywacze 
domagają się uwolnienia członka ich klanu, szejka Khaleda Al-
Qiyari. Szejk z plemienia Al-Qiyari, z którego wywodzą się 
porywacze podjął się mediacji w celu uwolnienia Suprowicza i 
pojechał w górzysty rejon Jamaniatain, około 50 km na wschód od 
Sany, gdzie przetrzymywany jest ambasador.
W Jemenie niezwykle często dochodzi do podobnych przypadków 
uprowadzeń - przede wszystkim dla okupu. Porywaczami są głównie 
grupy plemienne, które z tego procederu czerpią poważne zyski.
#001069
Brytyjski minister spraw wewnętrznych Jack Straw uwolnił ze 
względu na zły stan zdrowia byłego dyktatora Chile 84-letniego 
Augusto Pinocheta, przed 18 miesiącami zatrzymanego w Londynie. 
Pinochet odleciał do kraju.
Szef brytyjskiego MSW odrzucił wnioski o ekstradycję Pinocheta 
ze strony Hiszpanii, Belgii, Francji i Szwajcarii. Pinocheta 
oskarżano o zbrodnie przeciwko ludzkości w czasie jego dyktatury 
w latach 1973-1990. Podejmując decyzję o zwolnieniu Pinocheta, 
Jack Straw oparł się na orzeczeniu komisji lekarskiej, która 
uznała byłego dyktatora chilijskiego za niezdolnego do 
uczestniczenia w procesie.
O uszanowanie decyzji Strawa zaapelował do społeczności 
międzynarodowej Biały Dom. Belgia, Hiszpania i Szwajcaria 
ogłosiły, że akceptują brytyjską decyzję. Rząd francuski wyraził 
"ubolewanie" z jej powodu i życzenie, by "generał Pinochet był 
sądzony w Chile". 
Organizacje praw człowieka wyraziły rozczarowanie z decyzji 
Strawa, ale podkreśliły, że postępowanie wobec Pinocheta 
stworzyło "ważny międzynarodowy precedens". "Zbrodnia tortur 
może być obecnie ścigana pod każdą szerokością geograficzną" - 
powiedział rzecznik Amnesty International.
#001070
Kilka dni po oświadczeniu komisarza UE ds. poszerzenia 
Guentera Verheugena, że Polska ma wciąż szanse wejść do UE 1 
stycznia 2003 roku, jego koledzy studzą zapał kandydatów i 
przepowiadają poszerzenie najwcześniej w 2004 r.
Komisarz ds. rolnictwa, Franz Fischler, powiedział, że "coraz 
więcej ludzi mówi o styczniu 2004 roku jako dacie pierwszego 
poszerzenia UE".
"Z technicznego punktu widzenia, jeśli wziąć pod uwagę kalendarz 
ratyfikacji najpierw reformy unijnych instytucji, a potem 
traktatów o przystąpieniu pierwszych nowych członków, Polska 
może się znaleźć w UE w końcu 2004 roku" - powiedział Ricardo 
Levi, rzecznik przewodniczącego Komisji Europejskiej Romano 
Prodiego.
#001071
Polska pragnie wykorzystać członkostwo w NATO, a w przyszłości 
także w Unii Europejskiej do przyspieszenia integracji Ukrainy 
ze strukturami europejskimi - zapewnił szef naszej dyplomacji 
Bronisław Geremek w Kijowie, gdzie przebywał z jednodniową 
wizytą roboczą. 
Geremek zapowiedział, że Polska opracuje memorandum, w którym 
znajdą się konkretne propozycje pomocy Ukrainie w reformowaniu 
gospodarki. Ma ono objąć m.in. reformę sytemu podatkowego, sfery 
socjalnej oraz działalności małych i średnich przedsiębiorstw. 
Polska chce także podzielić się z Ukrainą swoim doświadczeniem w 
restrukturyzacji zadłużenia zagranicznego. 
Minister nazwał "ogromnym krokiem w zacieśnieniu współpracy 
pomiędzy Ukrainą i NATO" ratyfikowanie w czwartek przez Radę 
Najwyższą Ukrainy dwóch umów między NATO i członkami 
"Partnerstwa dla pokoju": SOFA i "Otwarte Przestworza".
#001072
Rosyjski minister spraw zagranicznych Igor Iwanow powiedział, że 
Moskwa zabiega o zwołanie specjalnej sesji Rady Bezpieczeństwa 
ONZ, by przedyskutowć sytuację w Kosowie. Oświadczył, że 
rezolucja ONZ dająca NATO mandat do przywrócenia pokoju w 
Kosowie nie jest "w pełni wprowadzana w życie".
Rosja wysłała do Kosowa swych żołnierzy w ramach sił 
międzynarodowych (KFOR), które miały przywrócić pokój w tej 
serbskiej prowincji. Mimo to nie przestała krytykować pewnych 
działań KFOR, uważając je za wrogie wobec Serbów, którzy 
mieszkają w prowincji.
#001073
Moskwa zgadza się na wizytę Wysokiej Komisarz ONZ ds. praw 
człowieka pani Mary Robinson w Czeczenii. "Wziąwszy pod uwagę 
zainteresowanie Wysokiej Komisarz wizytą w Moskwie, Rosja jest 
gotowa przyjąć ją i zorganizować jej wyjazd w rejon Kaukazu 
Północnego na początku kwietnia" - wyjaśniono w w komunikcie 
rosyjskiego MSZ. 
Mary Robinson ostro skrytykowała w połowie lutego Rosję za 
blokowanie dostępu do ofiar wojny w Czeczenii i oskarżyła 
rosyjskich żołnierzy o masowe bombardowania, egzekucje ludności 
cywilnej i gwałty.
#001074
Kreml zdecydowanie odrzucił propozycję podjęcia rozmów z 
przedstawcielami Czeczenii, przedstawioną po raz kolejny przez 
prezydenta tej kaukaskiej republiki Asłana Maschadowa.
Tymczasem rosyjska prokuratura generalna podjęła decyzję o 
rozesłaniu listu gończego za Maschadowem. W styczniu 
północnokaukaska delegatura prokuratury generalnej wszczęła 
śledztwo przeciw prezydentowi Maschadowowi zarzucając mu 
"zbrojny bunt", za co grozi kara od 12 do 20 lat więzienia.
#001075
Rosja otrzyma od Unii Europejskiej 7 milionów euro (6,81 mln 
dolarów) na pomoc w likwidacji broni chemicznej - podała 
rosyjska agencja RIA, powołując się na przedstawiciela Unii w 
Rosji.
Cztery miliony pójdą na demontaż zakładów "Kaprolaktam" w Niżnim 
Nowogrodzie nad Wołgą, gdzie produkowano gaz musztardowy. 
Pozostałe środki zostaną skierowane na tworzenie systemu 
monitorowania w jednym z siedmiu zakładów chemicznych, gdzie są 
niszczone zapasy broni chemicznej.
#001076
Podczas czwartkowej sesji warszawskiej Giełdy Papierów 
Wartościowych wzrósł kurs 125 akcji, 62 spadł, a 32 nie zmienił 
się. Na rynku funduszy wzrósł kurs wzrósł kurs 10 funduszy, 
dwóch spadł, a trzech nie zmienił się.
#001077
Indeks WIG 20 nadal utrzymuje się powyżej 2.250 pkt., nadal więc 
istnieje możliwość wystąpienia kolejnej fali wzrostowej - uważa 
makler DM BOŚ, Marek Pokrywka. Zadaniem analityka, brak spadku 
WIG 20 poniżej 2.250 pkt. podczas najbliższych sesji zwiększy 
prawdopodobieństwo jego dalszego wzrostu. Tymczasem w czwartek 
WIG 20 wyniósł 2.394,7 pkt., po 1,4 proc. wzroście jego 
wartości, wobec środy. "Z punktu widzenia analizy technicznej, 
czwartkowa sesja nie wniosła żadnych zasadniczych zmian do 
takiej oceny rynku. Niepokojący wydaje się jedynie spadek 
obrotów, jaki towarzyszył czwartkowej zwyżce indeksów" - 
powiedział Marek Pokrywka. Wśród spółek należących do branży IT 
maksymalny wzrost kursu odnotował Optimus. Kurs Elektrimu wzrósł 
o 5,6 proc. , spadł kurs Softbanku o 2,9 proc., a Prokomu o 1,7 
proc. "Najwyraźniej inwestorzy zaczęli poszukiwania atrakcyjnych 
spółek z innych branż niż teleinformatyczna" - uważa 
makler.
#001078
Złoty pozostał na takim samym poziomie, jak na środowym 
zamknięciu, osiągając pod koniec notowań 5,3 proc. powyżej 
parytetu.
#001079
Wg prezesa warszawskiej giełdy Wiesława Rozłuckiego w ciągu 2-3 
miesięcy może zapaść decyzja o zniesieniu kryteriów zyskowności 
oraz ograniczenia minimalnej wysokości kapitału akcyjnego dla 
spółek wchodzących na wszystkie rynki GPW.
#001080
Amerykański bank inwestycyjny Chase Manhattan dopuszcza 
możliwość kolejnej zwyżki podstawowych stóp procentowych w 
Polsce w krótkim okresie, o ile popyt ze strony gospodarstw 
domowych nie zostanie wyhamowany.
#001081
Od 29 lutego obowiązują nowe, wyższe kwoty wartości spadków i 
darowizn, które nie podlegają podatkowi - wynika z 
rozporządzenia Ministra Finansów.
#001082
Rada Europejskiego Banku Centralnego (EBC) pozostawiła w 
czwartek stopy procentowe na niezmienionym poziomie.
#001083
Kandydujące do Unii Europejskiej kraje z Europy Środkowej muszą 
liczyć się w rolnictwie z maksymalnie siedmioletnim okresem 
przejściowym - zapowiada komisarz UE ds. rolnictwa Franz 
Fischler.
#001084
Bank Austria Creditanstalt International AG (BA/CA) zamierza 
złożyć ofertę nabycia od Skarbu Państwa 10,29 proc. akcji PBK SA 
- poinformował bank w komunikacie.
#001085
W jednej firmie może być jeden pracowniczy program emerytalny -
zdecydował Sejm.
#001086
Pilkington International Holding nabył za 54,8 mln zł (8,4 mln 
funtów) 18,6 proc. udziałów w Pilkington Sandoglass Sp. z o.o. z 
Sandomierza.
#001087
Regulowanie zobowiązań za pośrednictwem rachunków bankowych 
niezgłoszonych w Urzędzie Skarbowym, niegospodarność przy 
zakładaniu i prowadzeniu spółek oraz zakupy bez przetargów - 
wykrył NIK w Rybnickiej Spółce Węglowej SA.
#001088
29 przedsiębiorstw państwowych oraz jednoosobowych spółek skarbu 
państwa, m.in. bank PKO BP i Nafta Polska SA, znalazło się na 
liście instytucji o szczególnym znaczeniu dla gospodarki 
państwa.
#001089
Ostateczne losy projektu zmiany ustawy o autostradach płatnych 
będą znane w piątek po głosowaniu Sejmu. Projekt m.in. wprowadza 
tzw. prywatno-publiczne partnerstwo przy budowie i eksploatacji 
autostrad.
#001090
200 mln zł będzie kosztowała budowa dwóch nowych mostów 
na Wiśle w Krakowie.
#001091
Planowane zmiany prawa dotyczącego specjalnych stref 
ekonomicznych mobilizują coraz więcej przedsiębiorstw do 
inwestowania na terenie stref jeszcze w tym roku - uważa prezes 
Łódzkiej Specjalnej Strefy Ekonomicznej Marek Pyka.
#001092
Popularyzacja wiedzy o rynku kapitałowym w Polsce to główny cel 
II Małopolskiego Forum Kapitałowo-Finansowego "Twoje Pieniądze", 
które rozpoczęło się w czwartek w Krakowie.
#001093
17 marca zakończą się prace nad projektem strategii rozwoju 
Poczty Polskiej (PP) w latach 2000-2005, który opracowuje firma 
Ernst and Young. Dokument musi następnie zatwierdzić minister 
łączności i rząd.
#001094
Za dotowaniem z budżetu państwa grup producenckich opowiedzieli 
się w głosowaniu posłowie z połączonych sejmowych komisji: 
Rolnictwa oraz Małych i Średnich Przedsiębiorstw. Takiemu 
rozwiązaniu sprzeciwia się rząd.
#001095
W ubiegłym roku France Telecom zanotował wzrost wyników 
finansowych w prawie wszystkich dziedzinach swojej działalności. 
Obroty operatora wyniosły 27,2 mld euro i były wyższe o 10,5 
proc. w stosunku do 1998 roku.
#001096
Ministrowie ds. ropy z Arabii Saudyjskiej, Wenezueli i Meksyku 
powiedzieli po spotkaniu w Londynie, że eksporterzy ropy powinni 
zwiększyć jej produkcję.
#001097
Jerzy Stuhr kończy montaż "Dużego zwierza", w którym gra też 
główną rolę, i przygotowuje się do roli w nowej wersji "Amatora" 
Krzysztofa Kieślowskiego, w którym kiedyś stworzył znakomitą 
kreację. Partnerować mu będzie syn Maciej.
"To projekt, który już niebawem będzie realizowany. Film 
wyreżyseruje, niegdyś blisko współpracujący z Krzysztofem 
Stanisław Latek, a ja powtórzę, czy też raczej +pociągnę dalej+ 
swoją rolę. Nie jest to dosłowny remake - choć identyczna będzie 
sama idea filmu i pytanie, które Krzysztof w nim postawił: Czy 
warto dla sztuki poświęcić coś wielkiego? Czy można to uczynić 
czyimś kosztem?" - powiedział Jerzy Stuhr.
#001098
Coraz więcej osób popiera wprowadzaną przez MEN reformę oświaty -
wynika z sondażu przeprowadzonego w lutym przez Centrum Badania 
Opinii Społecznej. 77 proc. badanych wyraziło poparcie dla 
reformy, z czego 37 proc. uważa reformę szkolnictwa za potrzebną 
i pilną (w czerwcu twierdziło tak o 13 proc. ankietowanych 
mniej). 40 procent twierdzi, że reforma jest potrzebna, ale są 
ważniejsze sprawy. Najwięcej badanych (78 proc.) popiera 
wprowadzanie nowych programów edukacyjnych, w których ważniejsze 
od egzekwowania wiedzy encyklopedycznej jest wychowanie i 
przygotowanie uczniów do życia. Zdecydowana większość popiera 
też wprowadzenie obowiązkowego gimnazjum (77 proc.) Niemniej 
ankietowani słabo orientują się w jej przebiegu reformy. 75 
proc. badanych nie ma zdania na temat tego, czy w ich miejscu 
zamieszkania więcej jest korzyści, czy trudności wynikających z 
jej wdrażania.
#001099
Operację serca u najmniejszej w Polsce pacjentki - ważącej 480 g 
Natalii z Bielska-Białej - przeprowadzono w Górnośląskim Centrum 
Zdrowia Dziecka i Matki w Katowicach. "Natalia miała otwarty 
przewód tętniczy Botala. To część serca, która łączy tętnicę 
płucną z aortą. Operacja polegała na podwiązaniu tego przewodu. 
Gdyby jej nie przeprowadzono, dziecku groziłaby ciężka 
niewydolność oddechowa - nie mogłaby oddychać bez respiratora" - 
powiedziała PAP rzecznik prasowy szpitala dr Anna Glanowska.
Dziewczynka ma zaledwie 32 cm długości i jest niemal wielkości 
dłoni operującego ją lekarza. Jej serce ma 2 cm i specjalista 
musiał korzystać ze specjalnych, trzykrotnie powiększających 
okularów. Natalka pozostanie w szpitalu co najmniej do chwili, 
gdy osiągnie wagę 2 kilogramów. 
#001100
W rodzinach posiadających psa lub kota dzieci lepiej rozwijają 
się społecznie: są bardziej samodzielne, skłonne do pomocy, 
dzielenia się, potrafią z łatwością wczuwać się w sytuację 
innych ludzi - wykazały	badania przeprowadzone przez dr Zuzannę 
Toeplitz z Wydziału Psychologii Uniwersytetu Warszawskiego wśród 
540 dzieci w wieku 4, 6 i 8 lat.
Dr Toeplitz badała także wpływ zwierząt na samopoczucie i stan 
zdrowia ludzi po 65. roku życia. Okazało się, że osoby te 
rzadziej popadają w depresję i cieszą się lepszym zdrowiem. 
#001101
Marihuana pomaga w leczeniu stwardnienia rozsianego - ogłosili 
brytyjscy naukowcy z Instytutu Neurologii w Londynie, którzy 
wykonali serie doświadczeń na myszach. Lekarze wstrzykiwali 
chorym na SM myszom tetrahydrokanabinol (THC), który znajduje 
się także w marihuanie. 
Alkaloidy, które występują w marihuanie osłabiają - 
charaktystyczne dla SM - niedowłady, postępującą niesprawność 
mięśni i drżenie kończyn. "Nasze badania wskazują, że marihuana 
może odgrywać kluczową rolę w kontrolowaniu powodowanych przez 
SM problemów neuro-mięśniowych" - oznajmił w BBC dr David Baker 
z Instytutu Neurologii w Londynie.
Naukowcy, którzy dokonali odkrycia, podkreślają, że będzie miało 
ono decydujące znaczenie w leczeniu SM. "Rezultat był doprawdy 
zaskakujący i niemal natychmiastowy. Było drżenie kończyn - i 
nie ma" - powiedział dr Baker.
#001102
Według najnowszych badań przeprowadzonych przez OBOP 
najpopularniejszym portalem internetowym w Polsce jest Wirtualna 
Polska (33,9 proc.) przed Onetem (27,1) i Yahoo (21,7).
Są to już drugie badania popularności witryn internetowych, 
jednak ich wyniki znacznie różnią się od poprzednich.
7 lutego firma ARC Rynek i Opinie upubliczniła wyniki badań, z 
których wynikało, że najchętniej wykorzystywanym przez polskich 
internautów portalem jest onet.pl, (44,5 proc. użytkowników), a 
drugim z kolei jest portal WP (26,4 proc.), Na trzecim miejscu 
był portal Yahoo (13,7).
Wg OBOP-u 12,8 proc. Polaków powyżej 15 lat ma dostęp do 
internetu. Z siecią łączą się głównie w domu, w pracy i na 
uczelni. Zasoby sieci wykorzystują przede wszystkim do 
poszukiwania informacji przydatnych w pracy i w nauce oraz aby 
rozwijać swe zainteresowania.
W ciągu dwóch lat liczba internautów wzrosła w Polsce przeszło 
dwukrotnie. Na początku 1998 było ich 5,4 proc., rok później - 
7,1 proc., w połowie 1999 - 9,3 proc. Obecnie dostęp do 
Internetu ma jeden na ośmiu Polaków (12,8).
#001103
Licząca 114 lat mieszkanka W.Brytanii Eva Morris prawdopodobnie 
zostanie uznana za najstarszą kobietę świata.
Jak podała brytyjska sieć BBC, przebywająca obecnie w domu 
opieki dla seniorów w Staffordshire pani Morris ma jednak 
rywalkę. Jest nią Elizabeth Israel z Dominikany twierdząca, że 
ma 125 lat. Niemniej w przeciwieństwie do Brytyjki nie ma ona 
dokumentów, potwierdzających jej datę urodzenia.
#001104
Borussia Dortmund przegrała z Galatasarayem Stambuł 0:2 (0:2) w 
pierwszym meczu 1/8 finału piłkarskiego Pucharu UEFA.
#001105
W pierwszym meczu 1/8 finału piłkarskiego Pucharu UEFA AS Roma 
zremisowała z Leeds United 0:0.
#001106
Lucjan Błaszczyk (TTC Grenzau) będzie rozstawiony z numerem 
pierwszym w rozpoczynających się dziś w Koninie mistrzostwach 
Polski w tenisie stołowym.
#001107
Sandra Schmirler, która poprowadziła curlingową drużynę Kanady 
do zdobycia złotego medalu olimpijskiego, zmarła w czwartek na 
raka. Miała 36 lat.
#001108
Trener Dynama Kijów Walery Łobanowski został nowym selekcjonerem 
piłkarskiej reprezentacji Ukrainy. Drużyna tego kraju będzie we 
wrześniu pierwszym rywalem Polski w eliminacjach mistrzostw 
świata.
#001109
Wydział Dyscypliny Polskiego Związku Piłki Nożnej nałożył na 
Stomil Olsztyn karę zakazu dokonywania transferów zagranicznych 
i krajowych przez jeden rok.
#001110
Najlepszy kolarz wszech czasów w Danii, zwycięzca wyścigu Tour 
de France w 1996 roku, Bjarne Riis postanowił zakończyć 
profesjonalną karierę.
#001111
21 zawodników liczy ogłoszona w czwartek kadra pierwszego 
zespołu piłkarzy Legii Daewoo Warszawa. Ostatnim nabytkiem 
stołecznego klubu jest bramkarz Bogusław Wyparło, który 
przeszedł z ŁKS Ptak Łódź.
#001112
Puchar Ameryki - najstarsze sportowe trofeum na świecie - 
pozostał w Nowej Zelandii. W czwartek, na wodach u wybrzeży 
Auckland, jacht gospodarzy "Black Magic" odniósł piąte i 
decydujące zwycięstwo nad włoską "Luna Rossą".
#001113
Dwie najwyżej klasyfikowane tenisistki ze światowego rankingu - 
Szwajcarka Martina Hingis i Amerykanka Lindsay Davenport - 
powróciły na korty po wyleczeniu kontuzji.
#001114
W Osace przeciwnikiem polskich hokeistów na trawie w turnieju 
kwalifikacyjnym do Igrzysk Olimpijskich w Sydney jest Japonia, z 
którą nasza reprezentacja zagra w grupie A.
#001115
Klaus Augenthaler, mistrz świata z 1990 roku został nowym 
trenerem piłkarskiej drużyny 1. FC Nuernberg. W klubie tym grają 
dwaj Polacy, Tomasz Kos i Jacek Krzynówek.
#001116
Po 18 latach w Warszawie ponownie zostaną przeprowadzone 
mistrzostwa Polski w pływaniu. Impreza na basenie "Warszawianka-
Park Wodny" będzie jedyną kwalifikacją do mistrzostw Europy w 
Helsinkach i Igrzysk Sydney '2000.
#001117
W czwartek uczestnicy I Polonijnych Igrzysk Zimowych Beskidy 
2000 startowali w Szczyrku w biegu narciarskim oraz w 
snowboardzie. Dominowali rodacy z Czech i Litwy.
#001118
Manchester United nadal znajduje się na czele klubowego rankingu 
Międzynarodowej Federacji Statystyków i Historyków Futbolu 
(IFFHS). Na drugie miejsce awansował Bayern Monachium.
#001119
Organizatorzy igrzysk olimpijskich w Atenach w 2004 roku, nie 
zgadzają się na zmianę terminu rozpoczęcia imprezy. Komitet 
Organizacyjny (ATHOC) zaplanował, że igrzyska odbędą się w 
dniach 13-29 sierpnia 2004. W środę przewodniczący 
Międzynarodowego Komitetu Olimpijskiego (MKOl.), Juan Antonio 
Samaranch zaproponował zmianę terminu na lipiec. Wg niego 
lipcowy termin ułatwiłby klubom zwolnienie zawodników na turniej 
piłkarski.
#001120
Reprezentantki Polski - drużyna juniorek - wywalczyły 
w czwartek w Monachium brązowy medal mistrzostw Europy w 
strzelaniu z pistoletu pneumatycznego z wynikiem 1113 pkt.
#001121
W sobotę rozpoczną się rozgrywki rundy wiosennej drugiej ligi 
piłkarskiej. 24 zespoły rozpoczną drugą część rywalizacji o 
awans do ekstraklasy. Dwa najlepsze w przyszłym sezonie zagrają w 
pierwszej lidze.
#001122
Anna Łęcka bardzo dobrze wystartowała w 7. halowych 
mistrzostwach Europy w łucznictwie w Spale. Polka zgromadziła 
586 pkt na 600 możliwych i zajęła pierwsze miejsce w 
eliminacjach strzelania z łuku klasycznego.
#001123
W piątek od północnego zachodu w głąb kraju przemieszczać się 
będzie strefa dużego zachmurzenia z opadami deszczu ze śniegiem 
i deszczu. Temp. maks. od 3 do 7 st. Wiatr umiarkowany i dość 
silny, porywisty, w porywach 20-25 m/s, a na Wybrzeżu silny, w 
porywach ok. 32 m/s, południowo-zachodni.
#001124
Zgodnie z zapowiedzią OD WTORKU 7 MARCA
uruchomimy system, w którym Dziennik Internetowy PAP w wersji 
e-mail będzie się mógł składać tylko z działów wybranych przez 
Państwa.
#001125
Dziennik bedzie dochodzić domyślnie W CAŁOSCI do wszystkich 
osób, które otrzymały jego niniejsze wydanie.
#001126
Aby zmienić Dziennik na "spersonalizowany", w którym znajdą się 
tylko działy wybrane - należy wejść na stronę: 
wypełnic formularz, wysłac go,
a później odesłać również naszą prośbę o potwierdzenie zmiany.
#001127
Działanie to można podjąć już teraz.
#001128
System wysyłki Dziennika e-mail bedzie wstrzymywać subskrypcję 
na wszystkie adresy, z których Dziennik (z jakichkolwiek 
powodów) zostanie zwrócony do Redakcji.
#001129
Na każdy z tych adresów zostanie wysłany krótki list z 
informacją, że subskrypcja została wstrzymana.
#001130
Ponad godzinę trwało piątkowe spotkanie Lecha Wałęsy z 
przewodniczącym AWS Marianem Krzaklewskim w siedzibie 
Chrześcijańskiej Demokracji III RP w Warszawie. "Potrzeba jest 
co najmniej 4 kandytatów w I turze wyborów prezydenckich" - 
powiedział po spotkaniu Wałęsa. Krzaklewski poinformował, że 
rozmowa dotyczyła koncepcji wyborów i spraw, które Wałęsa 
stawiał w liście do niego. Podkreślał jej "wyjątkowo dobrą 
atmosferę". Dopytywany przez dziennikarzy, czy dyskutowali, 
który z nich będzie kandydował, Krzaklewski odpowiedział, że 
tego tematu nie było.
"Zgadzam się, zgodę musimy uzyskać, zanim ruszymy, ale ruszymy w 
czwórkę czy w piątkę i jeden z nas przechodzi, ale jesteśmy po 
prawej stronie. Nie będziemy w gruncie rzeczy ze sobą walczyć, 
choć przedstawiać różne punkty widzenia na parę spraw" - 
powiedział Wałęsa. "Ustaliliśmy, że spotkamy się po powrocie pana 
prezydenta z USA, a jednocześnie będzie też spotkanie Wałęsy z 
prezydium AWS. Debata, bo to już jest debata, nie spotkanie, 
będzie kontynuowana" - zapowiedział Krzaklewski.
Dziś Lech Wałęsa udaje się na 10 dni z cyklem wykładów do USA.
#001131
Liderzy SKL, ZChN i PPChD opowiadają się za przeprowadzeniem w 
ramach AWS prawyborów prezydenckich. Chcą, by uczestniczyli w 
nich parlamentarzyści i radni AWS. Sceptycznie ocenia ten pomysł 
rzecznik klubu AWS Piotr Żak (RS AWS). Uważa jednak, że 
przyjęcie propozycji prawyborów "świadczyłoby o słabej kondycji 
elit politycznych, które nie potrafią się ze sobą porozumieć i 
muszą za każdym razem odwoływać się tylko i wyłącznie do swoich 
wyborców".
Prezes SKL Mirosław Styczeń powiedział na konferencji prasowej, 
że jeśli Marian Krzaklewski zdecyduje się na 
kandydowanie w wyborach prezydenckich, to także powinien 
uczestniczyć w tych prawyborach.
#001132
Zdaniem Mariana Krzaklewskiego do końca kwietnia zapadnie 
decyzja, kto będzie kandydatem Akcji w wyborach prezydenckich. 
Krzaklewski podkreślił, że to władze AWS zdecydują, w jaki 
sposób zostanie wyłoniony ten kandydat. Nie chciał oceniać 
propozycji SKL, ZChN i PPChD, by w ramach Akcji przeprowadzić 
prawybory prezydenckie.
#001133
Rozpowszechnianie jakichkolwiek treści uznanych za 
pornograficzne będzie karane więzieniem do 2 lat, a pornografia 
tzw. twarda - do 5 lat. Z całkowitego zakazu pornografii cieszą 
się politycy AWS. Wątpliwości wobec przyjętych rozwiązań mają 
natomiast posłowie UW i SLD. 
Z decyzji Sejmu zadowolona jest Polska Federacja Ruchów Obrony 
Życia. Zapowiedziała, że będzie walczyć o egzekwowanie nowego 
prawa. "Mamy nadzieję, że prezydent nie wesprze pornobiznesu 
wetując ustawę."
Decyzja Sejmu o zakazie pornografii doprowadzi tylko do 
przeniesienia pornografii do podziemia - uważa Barbara 
Limanowska z Ośrodka Informacji Środowisk Kobiecych.
Zdaniem rzecznika Episkopatu Polski o. Adama Schulza, do tej pory 
polskie prawo było w kwestii pornografii zbyt liberalne i 
należało je zmienić. "Stanowisko Kościoła wobec zjawiska 
pornografii zawsze było negatywne, ale to nie Kościół, lecz 
odpowiednia władza państwowa stanowi prawo."
Ciągłe zmiany prawa powodują, że jego stabilność i 
bezpieczeństwo porządku prawnego zaczyna się niebezpiecznie 
chwiać - tak decyzję Sejmu skomentowała sędzia Barbara Piwnik. 
"Obawiam się, że przepis ten będzie w jakimś sensie martwy."
#001134
Zdecydowaną większością głosów Sejm podniósł pułap wynagrodzenia 
radnych. Jest to jedna z głównych przyjętych poprawek Senatu do 
ustawy, która ma ograniczyć kominy płacowe w firmach państwowych 
i samorządach.
Maksymalną wysokość diet radnych, którą Sejm ustalił początkowo 
na poziomie dwukrotnego najniższego wynagrodzenia w kraju, w 
piątkowym głosowaniu posłowie podnieśli do poziomu 
półtorakrotności kwoty bazowej ustalonej dla służby cywilnej. 
Oznacza to, że ten pułap wzrośnie teraz z 1490 zł do 2235 
zł. Ustawa o "kominach" czeka już tylko na podpis prezydenta.
#001135
W spółkach telewizyjnych nie będzie możliwości podwyższenia do 
49 proc. obcego kapitału - zdecydował Sejm nowelizując ustawę o 
radiofonii i telewizji. Autorem projektu zwiększenie progu 
procentowego z 33 do 49 proc. był rząd.
Zakazana będzie bezpośrednia reklama alkoholu i wyrobów 
tytoniowych. Dotyczy to zarówno samych produktów jak i 
akcesoriow z nimi związanych. Dozwolone będzie za to 
sponsorowanie programów przez producentów alkoholu i pokazanie w 
czasie emisji znaku towarowego sponsora.
Sejm wprowadził określenie wydarzenia "ważnego społecznie", jak 
np. mistrzostwa swiata w piłce nożnej, i zadecydował, że nie 
mogą one być transmitowane jedynie, na zasadzie wyłączności, 
przez płatnych, kodowanych nadawców.
W ramach ujednolicania polskiego prawa z normami UE, Sejm 
wprowadził tzw. limit europejski. Oznacza to, że 50 proc. 
programów ma pochodzić z produkcji UE.
#001136
Informację o osiągnięciu porozumienia ogłosili po spotkaniu 
koalicyjnym premier Jerzy Buzek  i wicepremier Leszek 
Balcerowicz. Wg wicepremiera podczas spotkania liderzy AWS 
zapewnili, że parlamentarzyści Akcji poprą rządowy projekt 
nowelizacji ustawy o komercjalizacji i prywatyzacji 
przedsiębiorstw państwowych. "Uzyskaliśmy zapewnienia ze strony 
przywódców AWS, że nie będzie forsowany poselski projekt 
dotyczący uwłaszczenia."
"Uzgodniliśmy, że na cele dofinansowania fundacji nauki polskiej 
przeznaczymy 2 proc. akcji spółek, które mają być prywatyzowane, 
2 proc. przeznaczymy na dokapitalizowanie Agencji Rozwoju 
Przemysłu i 7 proc. na cele nazywane przez naszych kolegów z AWS 
uwłaszczeniem pośrednim" - oświadczył Balcerowicz.
#001137
W piątkowych Sygnałach Dnia prezydent Aleksander Kwaśniewski 
powiedział, że są dwa powody utrzymywania ambasady w Jemenie. Po 
pierwsze, w tamtym regionie świata Polska jest i tak niezbyt 
silnie reprezentowana politycznie. Drugi, to fakt, że "były tam 
interesy natury wojskowej; sprzedaż sprzętu, plany dotyczące 
sprzedaży sprzętu wojskowego. One specjalnie się nie 
powiodły." Teraz - zdaniem prezydenta - po porwaniu polskiego 
ambasadora "MSZ będzie musiał zastanowić się na ile utrzymywanie 
placówki w Jemenie jest sensowne i na ile jest bezpieczne".
"Wyrażam zdziwienie i zaniepokojenie wypowiedzią Aleksandra 
Kwaśniewskiego, która narusza tajemnicę państwową i nie była w 
żaden sposób konsultowana z Ministerstwem Spraw Zagranicznych. 
Wypowiedź ta nie służy polskiej racji stanu i wprowadza zły 
zwyczaj do polskiej polityki zagranicznej" - napisał w 
oświadczeniu przesłanym PAP przewodniczący Klubu Parlamentarnego 
AWS Marian Krzaklewski.
#001138
Władze jemeńskie poinformowały Polskę, że "wiedzą gdzie, wiedzą 
kto, nie wiedzą jeszcze kiedy" - powiedział rzecznik MSZ Paweł 
Dobrowolski pytany o losy porwanego ambasadora RP Krzysztofa 
Suprowicza. Dodał, że władze Jemenu prowadzą rozmowy z 
plemieniem, które uprowadziło naszego ambasadora i są dobrej 
myśli.
Porywacze polskiego ambasadora odmawiają uwolnienia swego 
zakładnika, zanim władze jemeńskie nie wypuszczą z więzienia 
członka ich klanu, szejka Khaleda Al-Qiyari, zatrzymanego w 
środę na lotnisku w Sanie po powrocie z Jordanii - nformowali 
przedstawiciele jemeńskich służb bezpieczeństwa.
Dobrowolski oświadczył, że "jak na razie" nie ma żadnych planów 
likwidacji ambasady w Sanie. "Wręcz przeciwnie, nasza obecność w 
rejonie państw islamu jest bardzo istotna.
#001139
"Stanowczo nie zgadzam się z opinią, że rząd nie działa na rzecz 
zbliżenia z Rosją. Mamy jasno określoną i dobrze zaplanowaną 
politykę na kierunku wschodnim" - oświadczył premier Jerzy Buzek 
w kontekście opinii wyrażanych przez prezydenta Aleksandra 
Kwaśniewskiego. rezydent krytykował ostatnio dwukrotnie rząd za 
niski poziom stosunków z Rosją, przypominając m.in. zapowiedzi 
premiera z expose otwarcia nowego rozdziału kontaktów ze 
Wschodem.
#001140
"Wyrażamy nasze ubolewanie z powodu naruszenia godności flagi 
narodowej Rosji, podczas gorszących zajść pod Konsulatem FR w 
Poznaniu" - głosi posłanie polsko-rosyjskiej grupy, która działa 
w ramach Polskiej Grupy Międzyparlamentarnej. "Pozostajemy w 
nadziei, iż incydent poznański nie określi na trwałe stosunków 
między naszymi parlamentami i parlamentarzystami. Deklarujemy 
wolę dialogu międzyparlamentarnego."
Jednocześnie zdaniem polsko-rosyjskiej grupy "niezależnie od 
oceny i przyczyn incydentu w Poznaniu reakcja na to wydarzenie 
podjęta przez władze Rosji jest niewspółmierna".
#001141
Minister SWiA Marek Biernacki zapowiedział, że policja użyje 
wszystkich zgodnych z prawem metod - łącznie z użyciem siły - 
wobec rolników, którzy podczas poniedziałkowych protestów będą 
blokować drogi lub okupować budynki rządowe. Szef MSWiA 
przypomniał, że akcje protestacyjne zapowiedziane przez 
"Samoobronę" są w świetle prawa nielegalne, ponieważ ich 
organizatorzy nie posiadają wymaganych zezwoleń.
Minister podkreślił, że skierował do prokuratury zawiadomienie o 
popełnieniu przez lidera "Samobrony" Andrzeja Leppera 
przestępstwa, polegającego na nawoływaniu do przestępstwa.
"Pan Biernacki nie będzie nas straszył. Wyjdziemy w poniedziałek 
na drogi bez żadnego +ale+. To jest na razie jedna blokada w 
każdym województwie. Niech nie prowokują, żebym w poniedziałek 
ogłosił, że od wtorku w każdym województwie będzie po pięć 
blokad; a może być i dziesięć - bo jesteśmy w stanie to zrobić" -
powiedział PAP lider "Samoobrony" Andrzej Lepper.
#001142
Andrzej Lepper zwrócił się do premiera Jerzego Buzka o pilne 
spotkanie z nim w związku "z prowokacyjnymi wypowiedziami i 
zachowaniem" szefa MSWiA. Od efektów rozmów z premierem uzależnia 
odwołanie zapowiadanych blokad.
Taka propozycja nie może być zaakceptowana - oświadczył rzecznik 
rządu Krzysztof Luft. "Uzależnianie rezygnacji z organizowania 
nielegalnych blokad dróg, mostów i budynków publicznych od 
spotkania z prezesem Rady Ministrów nie może być zaakceptowane. 
Dlatego też Pan premier doceniając wolę rozmów, zaprasza liderów 
"Samoobrony" na spotkanie z przedstawicielami rządu w środę 8 
marca." - oświadczył rzecznik.
#001143
Sąd Lustracyjny II instancji uchylił orzeczenie I instancji, 
uznające senatora SLD Jerzego Mokrzyckiego za "kłamcę 
lustracyjnego". Jego sprawa zacznie się od nowa. Uzasadnienie 
postanowienia zostało utajnione. Sąd Lustracyjny po raz pierwszy 
- w swym ponad półrocznym orzecznictwie - zwrócił do I instancji 
sprawę osoby uznanej przez nią za "kłamcę 
lustracyjnego".
Rzecznik Interesu Publicznego Bogusław Nizieński pytany, czy 
jest pewny "kłamstwa lustracyjnego" Mokrzyckiego odpowiedział: 
"Jak najbardziej - tego mojego przekonania nic nie zmieni". Na 
pytanie, czy wyrok II instancji, to dla niego przegrana, odparł: 
"Jaka przegrana?".
Do 17 marca Sąd Lustracyjny II instancji odroczył rozpatrzenie 
apelacji innego senatora i historycznego przywódcy NSZZ 
"Solidarność" Mariana Jurczyka (niez.). Przyczyną odroczenia 
była nieobecność trzeciego obrońcy Jurczyka, mec. Czeszejki-
Sochackiego. 
#001144
Około dwóch tysięcy osób uczestniczyło w uroczystościach 
pogrzebowych gen. Franciszka Kamińskiego - działacza ludowego, 
byłego komendanta Batalionów Chłopskich i honorowego 
przewodniczącego PSL.
#001145
Dwie Polki porwane w sierpniu ubiegłego roku w Dagestanie - 
prof. Zofia Fiszer-Malanowska i doc. Ewa Marchwińska-Wyrwał - 
zostały uwolnione przez wydział do walki z przestępczością 
zorganizowaną rosyjskiego MSW. W służbie prasowej Głównego 
Wydziału do Walki z Przestępczością Zorganizowaną (GUBOP) w 
Moskwie poinformowano PAP, że Polki oswobodzono w wyniku 
operacji w rejonie Doliny Arguńskiej. Wg Wydziału obu kobiet nie 
ma już w Czeczenii i nie zapłacono za nie okupu. Odmówiono 
ujawnienia, gdzie są.
Informacji tej nie mógł potwierdzić polski MSZ. Mąż Zofii 
Fischer-Malanowskiej powiedział natomiast, że jego żona jest w 
drodze do Moskwy, a pojutrze wróci do Warszawy. Twierdzi, że 
rozmawiał z nią w piątek rano przez telefon. 
#001146
Komisja Europejska przypomniała krajom kandydującym, że 
warunkiem wejścia do Unii jest wypełnienie w całości kryteriów 
związanych z członkostwem w klubie. Rzecznik Komisji Jean-
Christophe Filori powiedział, że warunkiem przyjęcia nowych 
państw jest "bardzo ścisłe" wypełnienie przez nie kryteriów 
politycznych, ekonomicznych oraz dotyczących sfery dostosowania 
prawnego. 
Zdaniem rzecznika ostatnia wypowiedź szefa Komisji Europejskiej 
- zamieszczona w piątkowym "Financial Times" pod wymownym 
tytułem "Prodi ostrzega przed twardym stanowiskiem UE w 
negocjacjach" - przypomina, że przyjęcie pełnego dorobku Unii 
"było i pozostaje" warunkiem uzyskania członkostwa.
#001147
Portugalia, która przewodniczy obecnie Unii Europejskiej, 
ogłosiła, że Rosja zgodziła się, by Czeczenię odwiedził szef 
Międzynarodowego Komitetu Czerwonego Krzyża Jakob Kellenberger. 
Moskwa udzieliła tej zgody podczas spotkania szefów dyplomacji: 
Rosji - Igora Iwanowa, USA - Madeleine Albright oraz krajów Unii 
Europejskiej w Lizbonie.
#001148
W ciągu najbliższych dwóch tygodni w Czeczenii przystąpi do 
pracy dwóch ekspertów Rady Europy, zajmujących się prawami 
człowieka. Poinformował o tym specjalny przedstawiciel 
p.o. prezydenta ds. zapewnienia praw i swobód człowieka w 
Czeczenii Władimir Kałamanow. Jednocześnie specjalny 
przedstawiciel poinformował, że eksperci Rady "będą mieli cały 
szereg ograniczeń".
Według Kałamanowa ekspertom nie będzie wolno kontaktować się z 
prasą, znacznie też będą ograniczone ich prawa przekazywania 
informacji do Strasburga. Kałamanow wyjaśnił to koniecznością 
utrzymania zasad bezpieczeństwa "osób kontaktujących się z 
ekspertami".
#001149
a 3.869 zostało rannych. Według rzecznika Kremla do spraw 
Czeczenii Siergieja Jastrzembskiego śmierć poniosło 1.009 
żołnierzy armii, a rannych zostało 2.606. W jednostkach MSW jest 
411 zabitych, a rannych - 1.263. Bilans ten obejmuje już 
Rosjan zabitych w czwartkowej zasadzce pod Groznym, w której - 
według sztabu wojsk federalnych - zginęło 37 żołnierzy. 
Wcześniej różne źródła rosyjskie podawały, że w zasadzce zginęło 
16-20 żołnierzy rosyjskich, a około 30 zostało rannych. Czeczeni 
twierdzą, że zabili około 60 Rosjan. 
#001150
Dialog białoruskich władz z opozycją - to jedyna droga do 
wyprowadzenia kraju z kryzysu konstytucyjnego i powrotu 
Białorusi do społeczności międzynarodowej - uważa tzw. 
europejska trójka parlamentarna. Przedstawiciele Parlamentu 
Europejskiego, Zgromadzenia Parlamentarnego Rady Europy i OBWE 
zakończyli w Mińsku serię spotkań z władzami, opozycją, 
organizacjami społecznymi i niezależnymi mediami.
Zdaniem szefa roboczej grupy OBWE ds. Białorusi Adriana 
Severina, sytuacja w tym kraju jest tak złożona, że zarówno 
przeciwnicy, jak i zwolennicy Aleksandra Łukaszenki powinni 
usiąść do stołu rozmów. 
#001151
Generał Tihomir Blaszkić, jeden z dowódców Chorwatów bośniackich 
z czasów wojny, został skazany na 45 lat więzienia przez ONZ-
owski trybunał ds. zbrodni wojennych w byłej Jugosławii. Jest to 
najcięższy dotąd wyrok wydany przez trybunał haski i pierwszy w 
procesie wyższego oficera dowodzącego w konflikcie bałkańskim.
#001152
Byłego dyktatora Chile Augusto Pinocheta powitano w piątek w 
Santiago z honorami wojskowymi, po powrocie z 18-miesięcznego 
przymusowego pobytu w Wielkiej Brytanii. 
Generał opuścił samolot na wózku inwalidzkim, ale natychmiast 
podniósł się z niego i wspierając się na lasce, uśmiechnięty, 
podszedł do oczekujących go około 200 osób, zaproszonych na 
powitanie. Pozdrawiając zgromadzonych gestami dłoni, Pinochet 
skierował się następnie do helikoptera, który przetransportował 
go do szpitala wojskowego w rezydencyjnej dzielnicy Santiago - 
Providencia. Pinochet opuścił szpital po kilku godzinach. Jego 
wyraźny powrót do zdrowia po przybyciu do kraju wzbudził 
mieszane uczucia na całym świecie.
#001153
Podczas sesji warszawskiej Giełdy Papierów Wartościowych 
wzrósł kurs 127 akcji, 64 spadł, a 28 nie zmienił się. Na rynku 
funduszy wzrósł kurs 14 funduszy, a jednego spadł. Indeks rynku 
podstawowego WIG spadł o 1 proc. do 21.833,8 pkt.
#001154
Piątkowy fixing nie zniweczył nadziei na kontynuację hossy, mimo 
zniżki indeksów. Początek przyszłego tygodnia może być pozytywny 
dla posiadaczy akcji, zważywszy na popyt w dogrywce - uważa 
Marek Pokrywka, makler DM BOŚ.
Po piątkowym 2,2-proc. spadku, indeks WIG 20 nadal 
utrzymuje się powyżej poziomu 2.250 pkt., który według Marka 
Pokrywki jest długoterminową linią wsparcia. Jego wartość 
wyniosła 2.341,1 pkt.
WIG Teleinformatyka odnotował aż 5,2-proc. spadek, po tym jak 
piątkowy fixing przyniósł wyprzedaż akcji spółek tej branży, 
dotychczasowych liderów giełdowej hossy. Akcje Computerlandu 
spadły o 6,1 proc., Elektrimu - o 8,1 proc., Prokomu - o 9,1 
proc., Softbanku - o 6,6 proc., a TP SA o 2,1 proc. Jedynie kurs 
Agory wzrósł o 7,8 proc., jednakże spółka nie jest zaliczana do 
spółek stricto informatycznych.
#001155
"Wydaje się, że inwestorzy będą dokładniej patrzyli na 
rzeczywiste zasoby internetowe spółek oraz na realizację planów 
związanych z Internetem. Ostatni tydzień na giełdzie dowodzi 
zresztą, że już się to dzieje i wzrosty akcji są bardziej 
selektywne" - uważa Dariusz Turkiewicz Z Centralnego Domu 
Maklerskiego Pekao.
Analitycy są zdania, że powoli będzie się kończył "owczy pęd" do 
wszystkiego, co internetowe. Jednak zaraz dodają, że giełda 
rządzi się swoimi prawami.
#001156
Polski Koncern Naftowy zapowiedział, że od soboty podniesie 
ceny hurtowe paliw o 40 do 100 zł na tonie, czyli o od 4 do 9 gr 
na litrze w sprzedaży detalicznej.
#001157
Od poniedziałku Rafineria Gdańska SA podniesie ceny wszystkich 
gatunków benzyny o 90 zł na tonie i oleju napędowego o 60 zł na 
tonie.
#001158
W ubiegłym roku wyniki finansowe netto polskich przedsiębiorstw 
spadły o 82,7 proc. - podał Instytut Koniunktur i Cen Handlu 
Zagranicznego.
#001159
Od 18 marca gaz będzie droższy o ok. 12 proc. - poinformowało 
biuro prasowe Polskiego Górnictwa Naftowego i Gazownictwa.
#001160
Od 1,5 tys. do 10 tys. zł rekompensaty mają otrzymać pracownicy 
budżetówki oraz emeryci i renciści za niewaloryzowanie pensji i 
zlikwidowanie niektórych dodatków do świadczeń.
#001161
Lasy nie będą podlegały reprywatyzacji. Byłym właścicielom 
będą natomiast zwracane nieruchomości należące do gmin - 
proponują posłowie z komisji rozpatrującej projekt ustawy 
reprywatyzacyjnej.
#001162
Ubezpieczeniowemu Funduszowi Gwarancyjnemu będą udostępniane 
dane zgromadzone w centralnej ewidencji pojazdów - zadecydowali 
w piątek posłowie komisji: transportu i łączności oraz 
administracji i spraw wewnętrznych.
#001163
Ministerstwo Skarbu Państwa popiera działania Deutsche Banku, 
zmierzające do przejęcia kontroli nad BIG BG - wynika z pisma 
przekazanego PAP.
#001164
Zarząd GPW zgodził się, by na giełdzie można było handlować tzw. 
obligacjami korporacyjnymi, czyli wyemitowanymi przez podmioty 
inne niż Skarb Państwa i Narodowy Bank Polski.
#001165
Zdaniem analityków rynek będzie się dokładnie przyglądał 
zapowiedziom spółek z warszawskiego parkietu dotyczącym 
inwestycji w przedsięwzięcia internetowe.
#001166
Już wkrótce na GPW będzie można obracać certyfikatami 
inwestycyjnymi. Zarząd GPW przyjął uchwałę określającą, w jaki 
sposób można te papiery wprowadzić na giełdę i jak nimi 
handlować.
#001167
Aleksander Lesz, prezes spółki Softbank SA, wezwał do sprzedaży 
1.202.000 akcji tej spółki, stanowiących 15 proc. kapitału i 
głosów na jej WZA, po 155 zł za akcję.
#001168
Warszawski Sąd Rejonowy zadecydował o utrzymaniu w mocy 
rejestracji podwyższenia kapitału zakładowego spółki Elektrim 
Telekomunikacja (ET) dokonanego przez wniesienie udziałów PTC.
#001169
Decyzja w sprawie wskazania agencji informacyjnej do obsługi 
komunikatów ze spółek publicznych zostanie podjęta przez Komisję 
Papierów Wartościowych i Giełd prawdopodobnie 24 marca - 
poinformował Jacek Socha, przewodniczący KPWiG.
#001170
Komisja Papierów Wartościowych i Giełd zgodziła się na wycofanie 
z obrotu publicznego akcji Bacutilu SA.
#001171
W 2000 roku w budżecie państwa przeznaczono 6,8 mln zł na 
rolnictwo ekologiczne. W przeliczeniu na jeden hektar jest to 
około 500 zł.
#001172
W czerwcu tego roku ma zostać zawarta pierwsza transakcja na 
powstającej obecnie giełdzie energii.
#001173
Ford Motor Co zaproponował w swojej ofercie 7 mld USD za nabycie 
akcji Daewoo Motors Co.
#001174
Popierany przez Unię Europejską niemiecki kandydat na stanowisko 
dyrektora zarządzającego Międzynarodowego Funduszu Walutowego - 
Caio Koch-Weser, nie zyskał poparcia większości członków zarządu MFW.
#001175
Czechy jako drugi kraj kandydujący do UE, po Węgrzech, 
oficjalnie pojawiły się w piątek na rynku konsultingowym w 
Brukseli. Były szef dyplomacji tego kraju otworzył tu oddział 
swojej firmy Josef Zieleniec & Partners.
#001176
W Kolegium Medycznym Uniwersytetu stanu Pensylwania opracowano 
metodę ultradźwiękowego pomiaru poziomu cukru we krwi przez 
skórę pacjenta - informuje marcowe wydanie czasopisma naukowego 
"Nature Medicine".
W czasie testów klinicznych zastosowano ultradźwięki o niskiej
częstotliwości, dzięki którym przez skórę diabetyków można było 
wykryć stężenie glukozy w ich krwi.
Pomiary powtarzano co kwadrans przez cztery godziny. Gdy od 
jednego z uczestników testu pobrano próbkę krwi wyniki obu 
pomiarów były prawie identyczne.
#001177
Najnowsze badania amerykańskich naukowców wskazują, że 
spożywanie nadmiernej ilości tabletek witaminy C może 
powiększać ściany tętnic i powodować zatory utrudniające 
przepływ krwi.
Badania przeprowadzili naukowcy z Uniwersytetu Południowej 
Kalifornii pod kierunkiem doktora Jamesa H. Dwyera. Przebadano 
573 kobiet i mężczyzn w średnim wieku. Około trzydziestu procent 
z nich regularnie zażywa różne witaminy.
Badania nie wykazały, by jedzenie pożywienia bogatego w 
witaminę C wywoływało negatywne skutki. Jednak po spożyciu 
zwiększonej dawki tabletek z witaminą C zaobserwowano grubienie 
ścian tętnic szyjnych.
Osoby, które biorą 500 miligramów witaminy C dziennie przez 
co najmniej rok są narażone dwa i pół raza częściej na takie 
niebezpieczeństwo.
Dodatkowo wśród palaczy ryzyko to wzrasta pięciokrotnie.
#001178
Stan zdrowia cierpiącego na nieuleczalną chorobę Alzheimera 
byłego prezydenta USA Ronalda Reagana pogoroszył się na tyle, że 
już nie rozpoznaje osób ze swego otoczenia - ujawnił magazyn 
"People". Choroba 89-letniego Reagana wkroczyła już ponoć w 
ostatnią fazę. "Nie sądzę, żeby dożył do roku 2001" - uważa John 
Hutton, lekarz i przyjaciel byłego prezydenta. Inny były 
prezydent Stanów Zjednoczonych, Gerald Ford powiada, że czasie 
ich niedawnego spotkania Reagan go nie rozpoznał.
Reagan, który był prezydentem USA przez dwie kadencje, w latach 
1981-1989. Mieszka z żoną Nancy w Kalifornii. W sobotę przypada 
48 rocznica ich ślubu.
#001179
Szwedzka deputowana do Parlamentu Europejskiego Marianne 
Eriksson jest oburzona gwałtownym wzrostem popytu na usługi 
seksualne, który zbiega się w czasie z comiesięcznymi sesjami 
plenarnymi Parlamentu w Strasburgu.
"Setki prostytutek zjawiają się w Strasburgu w czasie sesji" - 
napisała w liście do przewodniczącej unijnego parlamentu, 
Francuzki Nicole Fontaine, cytowanym w piątek przez tygodnik 
"European Voice" ukazujący się w Brukseli.
"Parlament broni praw kobiet i walczy z handlem żywym towarem i 
wykorzystywaniem seksualnym ludzi w ogóle. Można powiedzieć, że 
w Strasburgu jest odwrotnie" - napisała w liście szwedzka 
eurodeputowana.
#001180
Wrocławska policja przerwała ekipie telewizyjnej kręcenie filmu 
porno. Sprawa nie wyszłaby na jaw, gdyby filmowcy zasłonili okna 
w pomieszczeniu, w którym kręcono pikantne sceny. Komisarz 
Andrzej Ława z wrocławskiej policji powiedział, że o sprawie 
zawiadomili policjantów mieszkańcy jednej z  kamienic na 
wrocławskim starym Mieście. "Zauważyli, że w budynku obok 
kręcony jest film porno, zaś po mieszkaniu biega naga 
kobieta."
Akcja rozgrywała się między godz. 13 i 14, silne reflektory 
dokładnie oświetlały "grę aktorów". "Cała sąsiednia kamienica 
+wisiała+ w oknach i uważnie przyglądała się kręconym scenom" - 
powiedział policjant. 
Główna bohaterka filmu, młoda Ukrainka przebywała w Polsce co 
prawda legalnie, ale nie miała pozwolenia na pracę. "Miała 
natomiast podpisaną umowę z jedną z telewizyjnych stacji 
komercyjnych, która ją zaangażowała." - dodał Ława. Policja nie 
ujawniła nazwy telewizji.
#001181
Amerykańska gwiazda muzyki pop Madonna zamierza poślubić 
brytyjskiego reżysera filmowego Guya Ritchie. Artystka 
poinformowała o tym w wywiadzie dla londyńskiej gazety "Mirror". 
Oświadczyła, że ich związek ma "bardzo poważny charakter". 
Madonna ma 41 lat, Ritchie 31. Mieszkająca obecnie w Londynie 
Madonna podkreśliła, że bardzo lubi humor i zjadliwą ironię 
Brytyjczyków, dodając, iż "angielscy chłopcy są bardzo 
seksowni". Przyznała, że jej związek z ojcem jej trzyletniej 
córeczki Lourdes, Amerykaninem kubańskiego pochodzenia Carlosem 
Leonem rozpadł się, jednak odwiedza on swoje dziecko. 
#001182
Kapitan Lech Kosakowski otrzymał w piątek w Gdańsku nagrodę 
ministra transportu i gospodarki morskiej za 1999 rok "Srebrny 
Sekstant". Honorową nagrodą wyróżniono flagowy jacht ZHP - 
"Zawiszę Czarnego". Kosakowski uhonorowany został za 
przepłynięcie małym, siedmiometrowym jachtem śródlądowym "Nona" 
z Bratysławy do Miami na Florydzie. W ciągu dwóch lat żeglugi 
przebył w większości samotnie prawie 9 tys. mil morskich.
#001183
Tomasz Bonin (Halex Elbląg) w wadze superciężkiej pokonał w 3 
rundzie przez rsc Włocha Vidoza i awansował do półfinału turnieju 
bokserskiego w Usti nad Łabą. Przeciwnik Polaka jest dwukrotnym 
brązowym medalistą mistrzostw świata.
#001184
Wanda Lityńska-Sidorenko (Telwolt Tarnobrzeg) nie obroni złotego 
medalu w 68. indywidualnych mistrzostwach Polski w tenisie 
stołowym, które w piątek rozpoczęły się w Koninie. W 2. rundzie 
przegrała ona z Patrycją Molik (AZS WSP Częstochowa) 21:8, 
21:13, 20:22, 12:21, 14:21. Dwóm innym czołowym zawodniczkom - 
Annie Januszyk (Telwolt) i Joannie Paulinie Narkiewicz (Furmen 
Wrocław) - również nie udało się awansować do ćwierćfinału.
#001185
Anna Łęcka (Sokół Radom) zajęła w odbywających się w Spale 
halowych mistrzostwach Europy w łucznictwie piąte miejsce w 
konkurencji strzelania z łuku klasycznego. Ósmy był Grzegorz 
Targoński (Marymont Warszawa).
#001186
Polska przegrała z Rumunią 20:24 (9:13) w pierwszym meczu 
turnieju piłkarek ręcznych, który odbywa się w Madrycie. 
Najwięcej punktów dla Polski zdobyły Anna Garwacka i Aleksandra 
Pawelska po 5. W turnieju w Madrycie grają jeszcze zespoły 
Hiszpanii i Holandii. W sobotę Polska zagra z Hiszpanią.
#001187
Pięć spośród ośmiu złotych medali międzynarodowych mistrzostw 
Polski w zapasach w stylu klasycznym - Poland Open, pozostało w 
kraju. Zdobyli je: Piotr Jabłoński (Cement Chełm), Włodzimierz 
Zawadzki i Jacek Fafiński (obaj Legia Warszawa), Mariusz 
Pawłowski (AKS Piotrków Tryb.) i Marek Kraszewski (Śląsk 
Wrocław).
#001188
W piątek uczestnicy I Polonijnych Igrzysk Zimowych Beskidy 2000 
startowali w Szczyrku na trasie COS-FIS w slalomie alpejskim. Na 
starcie stanęło ponad sto zawodniczek i zawodników. Dominowali 
rodacy z Czech i Niemiec.
#001189
Włoch Endrio Leoni wygrał trzeci etap kolarskiego wyścigu 
dookoła Murcii, którego trasa liczyła 185 km i prowadziła z 
Murcii do Lorki. Trzecie miejsce zajął Zbigniew Spruch. Liderem 
jest Hiszpan Francisco Cabello.
#001190
Shaquille O'Neal środkowy zespołuLA Lakers został uznany za 
najlepszego zawodnika ligi NBA w lutym. Tytuł najlepszego 
szkoleniowca zawodowej ligi koszykarzy NBA w lutym przypadł 
szkoleniowcowi "Jeziorowców" Philowi Jacksonowi. 
#001191
Christina Smigun (Estonia) i Christian Zorzi (Włochy) wygrali w 
Lahti zawody w biegach narciarskich na dystansach sprinterskich, 
których wyniki zostały zaliczone do klasyfikacji Pucharu Świata. 
#001192
Setki tysięcy ludzi wyległo w piątek na ulice Stoke-on-Trent, 
rodzinnego miasta Sir Stanleya Matthewsa, by złożyć hołd 
wielkiemu piłkarzowi w jego ostatniej drodze.
#001193
Amerykanin Daron Rahlves wygrał w Kvitfjell zjazd, zaliczany 
do alpejskiego Pucharu Świata. Wynikiem 1.28,69 Rahlves 
wyprzedził Szwajcara Didiera Cuche (1.28.78) i Austriaka 
Hermanna Maiera (1.28,95).
#001194
Niemka Monique Garbrecht zdobyła w Nagano złoty medal w biegu na 
500 m podczas mistrzostw świata w łyżwiarstwie szybkim. Jej 
rodaczka Claudia Pechstein zwyciężyła na dystansie 3000 m. 
Katarzyna Wójcicka była dziewiętnasta. Holender Gianni Romme 
zdobył tytuł mistrzowski w biegu na 5000 m. Paweł Zygmunt zajął 
piętnaste miejsce.
#001195
Najlepszy duński kolarz, Bjarne Riis, triumfator Tour de France 
1996, definitywnie kończy 14-letnią zawodową karierę. 
Poinformował o tym sam zawodnik, w piątkowej audycji duńskiej 
TV2.
#001196
Mistrz Europy juniorów w boksie Rosjanin Siergiej Letuszko 
został zastrzelony przed wejściem na stadion w Ramienskoje, 
małym miasteczku oddalonym 40 km na południowy-wschód od 
Moskwy.
#001197
Słynna niemiecka tenisistka Steffi Graf, która w cyklu 
turniejów pokazowych kończących jej sportową karierę miała 
odwiedzić również Warszawę, przez co najmniej cztery tygodnie 
będzie leczyła kontuzję kolana i jej występ w Polsce jest 
wykluczony.
#001198
Prezesi trzech włoskich klubów piłkarskich Serie A, Fiorentiny, 
Venezii i Cagliari, zostali ukarani grzywnami za krytykowanie 
orzeczeń sędziowskich. 
#001199
W sobotę pochmurno z większymi przejaśnieniami na zachodzie. 
Miejscami przelotne opady deszczu, deszczu ze śniegiem, a na 
północy także śniegu. Temp. maks. od 1 do 4 st. Wiatr dość 
silny, porywisty, stopniowo słabnący, przeważnie północno-
zachodni. W niedzielę zachmurzenie umiarkowane. Miejscami 
przelotne opady śniegu. Temp. maks. od -1 do 2 st. Wiatr 
umiarkowany, północno-zachodni.
#001200
Przypominamy, że OD WYDANIA JUTRZEJSZEGO uruchamiamy system, w 
którym Dziennik Internetowy PAP w wersji e-mail będzie się mógł 
składać tylko z działów wybranych przez Państwa.
#001201
Aby zmienić Dziennik na "spersonalizowany", w którym znajdą się 
tylko działy wybrane - należy wejść na stronę: 
wypełnić formularz i wysłać go.
Na zgłoszony adres wyślemy prośbę o potwierdzenie.
#001202
Polki porwane w sierpniu w Dagestanie są w Polsce - jedna z nich 
pojechała do szpitala.  Według Rosji, uwolniło je rosyjskie MSW. 
Premier i prezydent Polski wiadomość o uwolnieniu Polek przyjęli 
z "radością". 
Prof. Zofia Fiszer-Malanowska i doc. Ewa Marchwińska-Wyrwał 
wróciły do kraju w sobotę wieczorem. Dziennikarzom nie pozwolono 
z nimi porozmawiać. Prawdopodobnie Marchwińska-Wyrwał została 
przewieziona z lotniska do szpitala. 
Polski MSZ podał w sobotę, że porwanie pracownic Polskiej 
Akademii Nauk było dziełem rodziny Achmadowów. Szef resortu 
Bronisław Geremek powiedział, że w czasie 7 miesięcy od 
momentu porwania były one przenoszone z miejsca na miejsce. 
Według premiera Jerzego Buzka Polki były dobrze traktowane.
#001203
Przewodniczący Unii Wolności Leszek Balcerowicz zapowiedział, że 
Unia nie będzie czekała z wyłonieniem kandydata na prezydenta do 
końca kwietnia, czyli do czasu kiedy AWS ma wyłonić swego 
kandydata.  
Balcerowicz oświadczył, że dyskusja w sprawie kandydata nie 
będzie debatą publiczną, lecz wewnątrzpartyjną, zgodnie ze 
strategią realizowaną przez Unię - że jest to partia  zwarta i 
zdyscyplinowana.
#001204
Od drugiego weekendu maja Stronnictwo Konserwatywno-Ludowe 
proponuje przeprowadzenie prawyborów dla wyłonienia kandydata 
prawicy w wyborach prezydenckich. W niedzielę zebrała się Rada 
Polityczna Stronnictwa.
Kandydaci, zgłaszani przez partie tworzące AWS lub 15 
parlamentarzystów i 300 radnych z Akcji, uczestniczyliby w 16 
regionalnych (wojewódzkich) konwencjach wyborczych. W lipcu, po 
zsumowaniu głosów na konwencji ogólnopolskiej zostałby wybrany 
jeden kandydat - poinformował podczas konferencji prezes SKL 
Mirosław Styczeń.
#001205
Krajowa Partia Emerytów i Rencistów chce wystawić własnego 
kandydata w wyborach prezydenckich. W przypadku jego przegranej 
w II turze KPEiR poprze Aleksandra Kwaśniewskiego.
W pierwszej rundzie będziemy dążyli do wyłonienia własnego 
kandydata na prezydenta. Przewodniczący KPEiR Tomasz Mamiński
dodał, że partia poda nazwisko swojego kandydata w połowie marca.
#001206
Kółka Rolnicze i "Solidarność" Rolników Indywidualnych wezwały  
rząd do "niestosowania przemocy wobec rolników, których protesty 
są uzasadnione trudną sytuacją ekonomiczną", zaś samych rolników 
do spokoju w dniu 6 marca. 
Oświadczenie tej treści wystosowali wspólnie przewodniczący 
Krajowego Związku Rolników, Kółek i Organizacji Rolniczych, 
Władysław Serafin i NSZZ Rolników Indywidualnych "Solidarność", 
Roman Wierzbicki. 
W minionym tygodniu lider "Samoobrony" Andrzej Lepper 
zapowiedział na poniedziałek protesty rolników, polegające
m.in. na blokowaniu dróg lub miast, okupowaniu urzędów 
wojewódzkich oraz zajmowaniu biur poselskich. Protest ma trwać 
od godz. 11 do 14. 
Minister SWiA Marek Biernacki zapowiedział, że policja użyje 
wszystkich zgodnych z prawem metod - łącznie z użyciem siły - 
wobec rolników, którzy podczas protestów będą blokować drogi 
lub okupować budynki rządowe.
#001207
Protesty "Samoobrony" Andrzeja Leppera wyznaczone na poniedziałek
w sposób "absolutnie urągający państwu prawa" mają na celu zerwanie
spotkania związków rolniczych z rządem - uważa prezes Stronnictwa 
Konserwatywno-Ludowego Mirosław Styczeń. 
Wyznaczenie protestów na dwa dni przed spotkaniem szefów 
rolniczych związków zawodowych z kierownictwem ministerstwa 
rolnictwa i innymi członkami rządu ma na celu "być może właśnie 
to, żeby spotkanie się nie odbyło i nie wniosło jakiegoś 
pozytywnego wpływu na sytuację w rolnictwie" - mówił Styczeń 
podczas konferencji Stronnictwa.
#001208
Minister spraw wewnętrznych i administracji Marek Biernacki 
uchylił się od wypowiedzi na temat nieoficjalnych informacji, iż 
ma zostać kandydatem AWS na szefa IPN.
"Nie wypowiadam się na temat Instytutu Pamięci Narodowej" - 
powiedział w sobotę w Gdańsku minister, pytany czy chciałby 
zostać szefem Instytutu.
#001209
Uprowadzony w Jemenie polski ambasador  Krzysztof Suprowicz, 
uwolniony przez porywaczy po trzech dniach, w niedzielę powrócił 
już do pracy. Czuje się dobrze i nie zamierza przerywać swej 
misji. Rząd jemeński nie spełnił żadnego z żądań porywaczy, 
którzy domagali się wypuszczenia z więzienia członka ich klanu 
szejka Chalida Al-Quiyari. Suprowicz zaraz po uprowadzeniu 
ogłosił głodówkę, by pokazać, że to on panuje nad sytuacją. W 
ten sposób "mieli świadomość, że czas na negocjacje ulega 
znacznemu skróceniu i z tą świadomością poszli na ustępstwa" - 
wyjaśnił w rozmowie z PAP ambasador.
#001210
Sekretarz generalny NATO George Robertson wystąpił na łamach 
brukselskiego "Le Soir" z obroną idei "europejskiej tożsamości 
obronnej", którą chce rozwijać Unia Europejska. UE stała się 
"potęgą gospodarczą i polityczną bez precedensu" i jej "produkt 
krajowy brutto równa się w przybliżeniu PKB Stanów 
Zjednoczonych. Jest więc logiczne, że taka Unia chce odgrywać 
wiarogodną rolę w dziedzinie obrony" - napisał w artykule pt. 
"Dobra idea, która się konkretyzuje".
#001211
P.o.prezydent Rosji Władimir Putin w wywiadzie dla telewizji BBC 
powiedział, że oczekuje, iż jego kraj będzie traktowany jak 
równy partner przez NATO i oświadczył, że możliwe jest 
przyłączenie się do sojuszu. Podtrzymał sprzeciw Rosji wobec 
rozszerzenia NATO na kraje byłego Układu Warszawskiego, jak 
również wobec akcji wojskowej sojuszu przeciwko Serbii. 
Dodał, że izolacja nie jest wyjściem dla Rosji. "Rosja jest 
częścią  europejskiej kultury i nie mogę wyobrazić sobie mojego 
kraju izolowanego od Europy i cywilizowanego świata" - mówił 
Putin.
#001212
P.o. prezydenta Rosji w wywiadzie dla telewizji BBC 
zapowiedział, że w najbliższym czasie wojskowa część operacji 
zostanie zakończona, a Moskwa nie ma zamiaru walczyć z ludnością 
czeczeńską. Wg Putina, wraz z zadaniem w ostatnich dniach 
skutecznego ciosu bojownikom w górskich rejonach Czeczenii, ich 
aktywny opór jest niemożliwy. 
Tymczasem przewodniczący Dumy Państwowej powiedział, że 
żołnierze rosyjscy powinni pozostać w Czeczenii "przez 
dziesięciolecia"  - jeśli Moskwa chce zachować kontrolę nad 
zbuntowaną republiką. 
Rosyjska prokuratura wydała nakaz aresztowania prezydenta 
Czeczenii Asłana Maschadowa, którego oskarża o zorganizowanie 
zbrojnego przewrotu.
#001213
Szturm wojsk rosyjskich na czeczeńską miejscowość Katyr-Jurt 
kosztował życie 363 osób - podał brytyjski "The Observer", 
nazywając to "jednym z najbardziej brutalnych okrucieństw od 
czasu II wojny światowej". Wg gazety, Katyr-Jurt, leżący 40 km 
na północny wschód od Groznego, został zaatakowany przez Rosjan 
4 lutego, kilka dni po zajęciu czeczeńskiej stolicy. W Katyr-Jurt 
przebywało ok. 8 tys. mieszkańców i dwa razy wiecej uchodźców. 
Świadkowie twierdzą, że po ponad sześciu godzinach silnego 
ostrzału Rosjanie dali mieszkańcom dwie godziny na opuszczenie 
miejscowości. Gdy autobusy i samochody z białymi flagami zaczęły 
wyjeżdżać z miejscowości, Rosjanie zaczęli je ostrzeliwać.
#001214
Do strzelaniny między albańskimi bojownikami a policją serbską 
doszło w nocy z piątku na sobotę w rejonie wsi Dobroszin, 
leżącej w Serbii, zaledwie kilometr od administracyjnej granicy 
Kosowa. Jak twierdzi KFOR, w rejonie tzw. doliny Preszeva na 
południu Serbii pojawiła się nowa partyzantka albańska. 
Wieśniacy mieszkający na granicy twierdzą, że grupa nazywa się 
"Wyzwoleńcza Armia Preszeva, Medvedji i Bujanovaca" (UCPMB). Za 
zadanie postawiła sobie ochronę tych trzech miasteczek, 
leżących w Serbii, ale zamieszkanych przez Albańczyków. 
Część gazet sugeruje jednak, że grupa może mieć za cel oderwanie 
od Serbii  regionu, nazywanego przez niektórych bojowników 
"wschodnim Kosowem".
#001215
Siły pokojowe NATO w Bośni i Hercegowinie aresztowały dwóch 
Serbów bośniackich, z których jeden oskarżany jest o zbrodnie 
wojenne. Dragoljub Prcacz i Rade Mikanović zostali zatrzymani 
nieopodal miejscowości Prijedor na obszarze Republiki Serbskiej 
w północnej Bośni. Aresztowanie Prcacza - jednego z komendantów 
obozu w Omarskiej, gdzie więziono bośniackich Muzułmanów, 
potwierdził międzynarodowy trybunał haski ds. zbrodni wojennych 
w byłej Jugosławii. Mikanovicia po sprawdzeniu dokumentów zwolniono.
#001216
Żydowska Konferencja Restytucji Mienia (JCC) obstaje, by 
przekazać 1 mld marek z przewidzianej na odszkodowania kwoty na 
fundusz, z którego żydowskie ofiary otrzymają zadośćuczynienie 
za utracony majątek. "Wschodni Europejczycy domagają się 
pieniędzy kosztem funduszu dla ofiar aryzacji (wywłaszczenia 
Żydów) oraz funduszu przyszłości. A przecież z funduszu dla 
ofiar aryzacji mają zostać uregulowane kwestie strat 
majątkowych. Widocznie ofiary z Europy Wschodniej nie zostały o 
tym od początku poinformowane"- powiedział Karl Brozik - 
przewodniczący JCC w Niemczech, w wywiadzie dla dziennika 
"Frankfurter Rundschau" (wydanie poniedziałkowe).
W ubiegłym tygodniu ponad sto nowych firm przystąpiło 
do funduszu przemysłu niemieckiego dla ofiar pracy niewolniczej 
i przymusowej. Wśród nowych członków funduszu jest dużo małych 
firm, które zadeklarowały sumy od tysiąca do 8 tys. marek. Do 
sumy 5 mld marek, do których zgromadzenia przemysł niemiecki 
zobowiązał się w grudniu ubiegłego roku, brakuje nadal więcej 
niż połowy.
#001217
Po raz pierwszy żydowscy organizatorzy "Marszu Żywych" zaprosili 
Polaków, by porozmawiać o stosunkach polsko-żydowskich i 
dzisiejszej Polsce. Z inicjatywy Komitetu Żydów Amerykańskich 
(The American Jewish Committee) w miejscowości Parsippany pod 
Nowym Jorkiem w niedzielę odbyła się konferencja "Następne 
pokolenie. Wzmacnianie więzi między polskim społeczeństwiem, a 
społecznością Żydów amerykańskich". Wzięli w niej udział 
przedstawiciele polskiego rządu, społeczności katolickiej, 
polskich Żydów, a także młodzi Żydzi ze Stanów Zjednoczonych.
"To była bardzo szczera rozmowa" - powiedział  rabin James 
Rudin z Komitetu Żydów Amerykańskich. "Myślę, że jest to 
początek dialogu, to nie było wcześniej robione."
#001218
Minister spraw zagranicznych Chile Juan Gabriel Valdes 
zasugerował w wywiadzie dla BBC, że gen. Augusto Pinochet 
powinien wybrać między pozostaniem w życiu publicznym i 
ryzykiem, że będzie ścigany sądownie lub sam ogłosić się za 
niezdolnego do udziału w procesach i wycofać się z życia 
publicznego.
Valdes udzielił tego wywiadu na drugi dzień po powitaniu 
Pinocheta przez armię nazywając je "hańbą".
#001219
- męczenników za wiarę, w tym 11 sióstr Nazaretanek z 
Nowogródka. Były to pierwsze w Roku Jubileuszowym uroczystości 
beatyfikacyjne.
Nowi błogosławieni pochodzą z pięciu krajów: Polski, Brazylii, 
Tajlandii, Filipin i Wietnamu. Błogosławione z Polski - 11 
sióstr Nazaretanek z Nowogródka - zostały rozstrzelane przez 
hitlerowców 1 sierpnia 1943 r. Z inicjatywy Siostry Przełożonej -
Marii Stelli Mordasiewicz - ofiarowały swe życie w zamian za 
uwolnienie 120 aresztowanych przez Niemców mieszkańców 
Nowogródka (obecnie Białoruś) i za kapelana i rektora Kościoła 
Przemienienia Pańskiego - ks. Aleksandra Zienkiewicza. Jednym z 
37 koncelebrantów mszy beatyfikacyjnej był abp krakowski 
kardynał Franciszek Macharski. Polskie władze reprezentowali 
marszałkowie Sejmu i Senatu Maciej Płażyński i Alicja 
Grześkowiak. 
#001220
Polska chce, by cudzoziemcy mogli swobodnie nabywać 
nieruchomości dopiero po wygaśnięciu okresów przejściowych, o 
które stara się w Unii Europejskiej.
Poinformowała o tym Agnieszka Drop, reprezentująca rząd na 
seminarium zorganizowanym przez Polską Federację Rynku 
Nieruchomości (PFRN), którego tematem były możliwości nabywania 
nieruchomości przez cudzoziemców w Polsce i UE.
#001221
Portugalia, jako rotacyjny przewodniczący Unii Europejskiej, 
nadal będzie popierać podtrzymywaną przez Niemcy kandydaturę 
Caio Koch-Wesera na stanowisko szefa Międzynarodowego Funduszu 
Europejskiego.
"To stanowisko jest jasne: jest nim pełne poparcie dla 
niemieckiej kandydatury" - oświadczył po spotkaniu z kanclerzem 
Niemiec Gerhardem Schroederem, premier Portugalii Antonio Guterres.
#001222
Powołana przez Kongres USA specjalna Komisja zaleca drastyczne 
ograniczenie działalności kredytowej MFW i Banku Swiatowego do 
"pożyczek krótkoterminowych w celu zapewnienia płynności" oraz 
rezygnację z nisko oprocentowanych pożyczek dla krajów ubogich, 
a także z innych kredytów długoterminowych. Raport w tej sprawie 
ma być opublikowany w środę.
#001223
Ceny akcji firm amerykańskich poszły w piątek wyraźnie w grę po 
publikowaniu najnowszych danych na temat rynku pracy w USA, 
wskazujących na ochłodzenie rozgrzanej ostatnio koniunktury.
Rynki finansowe uznały, że dane te zmniejszają ryzyko znacznej 
podwyżki stopy procentowej w USA. Główny wskaźnik amerykańskiego 
rynku akcji Dow Jones wzrósł w piątek o 202,28 pkt, czyli 1,99 
proc., do 10367,20 pkt.
#001224
Światowe ceny ropy natowej spadły minimalnie w piątek, ale nadal 
były bliskie najwyższego od czasu wojn nad Zatoką Perską 
poziomu, na jakim znalazły się w ostatnich dniach.
Ostatnie deklaracje przedstawicieli OPEC na temat przyszłego 
zwiększenia wydobycia nie poprawiły sytuacji na rynku, ze 
względu na wątpliwości kupców naftowych, czy wzrost wydobycia 
będzie na tyle radykalny, by złagodzić obecny kryzys.
#001225
Francuska minister środowiska Dominique Voynet oświadczyła w 
sobotę w Chamonix (Alpy francuskie), że ponowne otwarcie tunelu 
pod Mont Blanc dla samochodów ciężarowych jest "w obecnym stanie 
rzeczy niemożliwe".
Voynet, która przemawiała na VII Europejskim Kongresie ds. 
Ruchu Tranzytowego, powiedziała, że nie wolno dopuścić do 
powtórzenia się katastrofy z marca 1999 roku, kiedy to w wyniku 
zapalenia się ciężarówki w tunelu pod Mont Blanc i 
rozprzestrzenienia się ognia, straciło życie 39 osób.
#001226
Prezydent Aleksander Kwaśniewski odznaczył  w Katowicach Jerzego 
Dudę Gracza - jednego z najwybitniejszych polskich malarzy 
współczesnych - Krzyżem Wielkim Orderu Odrodzenia Polski.  
Artysta obchodzi 60. urodziny. W Muzeum Śląskim 
zaprezentowano dwie wystawy, a w Teatrze Śląskim im. St. 
Wypiańskiego odbył się benefis jubilata.
"Maluję świat, który odchodzi, umiera, gdzie więcej jest snu, 
zdarzeń z dzieciństwa, świat w pejzażu przedindustrialnym. Na 
moich obrazach nie ma drutów telefonicznych, kabli, anten 
satelitarnych, samochodów, samolotów - tego wszystkiego, co 
zaprowadzi człowieka z powrotem na drzewo, jeżeli nadal będzie 
się tak intensywnie rozwijał pod tym względem - mówił Jerzy Duda 
Gracz. "Maluję to, co mi w duszy gra; im bardziej człowiek 
pierniczeje, tym lepiej wie, że odchodzi, a z nim cały ten 
świat. Z upływem czasu rodzi się czułość i tęsknota za tym, co 
bezpowrotne."
#001227
(przy cenie wywoławczej 400 tys. zł) zapłacił nabywca za olej na 
płótnie Eugeniusza Zaka pt. "Lutnista" z 1921 r.  Rekord padł w 
niedzielę na aukcji zorganizowanej w hotelu Sheraton w Warszawie 
przez Dom Aukcyjny Polswiss Art. Do tej pory rekord należał do 
obrazu Maurycego Gottlieba pt. "Powitanie Natana przez Rechę" - 
755 tys. zł (jesień 1999, Dom Aukcyjny Agra-Art).
"Lutnista" pochodzi z kolekcji Oscara Gheze de Castelnuovo z 
Musee du Petit Palais w Genewie.
Drugą co do wysokości cenę uzyskał olej na tekturze Jacka 
Malczewskiego pt. "Portret Jana Lissego" z 1916 r. - 250 tys. zł 
(była to jednocześnie cena wywoławcza obrazu). Trzecie miejsce 
- olej na płótnie Alfreda Wierusza-Kowalskiego pt. "Sanna" - 
125 tys. zł (cena wywoławcza).
#001228
Malowane pierniki w kształcie serca, obwarzanki wg oryginalnej 
receptury i palmy wielkanocne prosto z Wilna można było kupić w 
niedzielę na kilku straganach w Gdańsku podczas corocznych 
"Kaziuków" - jarmarku wileńskiego.
"Kaziuki" to tradycja związana z kościelnymi uroczystościami
św. Kazimierza, patrona Litwy. Przed wojną, co roku, 4 marca do
Wilna, na dzień św. Kazimierza Królewicza, Polacy ciągnęli z
okolicznych miejscowości na tradycyjny odpust.
Od dziesięciu lat obyczaj "Kaziuków" podtrzymują w Gdańsku 
działacze Towarzystwa Miłośników Wilna i Ziemi Wileńskiej. Prof. 
Edward Borowski, szef gdańskiego oddziału tej organizacji, 
szacuje, że ok. 30 procent mieszkańców trójmiejskiej aglomeracji 
stanowią osoby, które pochodzą ze stolicy Litwy i okolic.
Patron Litwy - św. Kazimierz, polski królewicz, był drugim z 
sześciu synów Kazimierza Jagiellończyka. Zmarł 4 marca 1484 roku 
w wieku 26 lat. Uroczystości kanonizacyjne odbyły się w 1604 r. w 
Wilnie, gdzie w kościele św. Piotra i Pawła znajduje się jego 
sarkofag. Od 1960 r. św. Kazimierz jest również patronem 
Kawalerów Maltańskich.
#001229
Po raz siódmy Św. Kazimierz, patron Polski i Litwy, obchodził 
swoje święto w sobotę w Poznaniu. Na Starym Rynku od południa 
gromadzili się "wilniacy z Poznania i poznaniacy z Wilna".
#001230
W dzień patrona Litwy, św. Kazimierza, tradycyjnie już wileńska 
Starówka przekształciła się w Kaziukowy Jarmark. Tysiące wilnian 
i gości, którzy przyjechali specjalnie na jarmark, wyszły na 
Stare Miasto, by wśród kiermaszowego gwaru powitać wiosnę. Na 
Kaziuka bowiem odchodzi zima.
#001231
W Uniwersytecie Johnsa Hopkinsa w Baltimore, stan Maryland, 
opracowano nowy, prosty i bardzo efektywny test obecności 
bakterii gruźlicy w organiźmie człowieka.
Prof. Robert Gilman, który opracował test poinformował, że jego 
wiarygodność jest równie wysoka, jak dotychczas stosowanych
drogich i czasochłonnych metod wykrywania prątków gruźlicy.
Wielką zaletą nowego testu jest fakt, że ustala on, jaką odmianą
bakterii jest zainfekowany dany pacjent i wykrywa, w jakim 
stopniu jest ona odporna na znane leki przeciwgruźlicze. Ułatwia 
to wybór odpowiednich metod terapii.
Test wypróbowano w Peru. Jak informuje pismo naukowe "Journal of 
Clinical Microbiology", będzie przydatny głównie dla służb sanitarnych 
krajów rozwijających się, w których gruźlica nadal stanowi poważny
problem społeczny. Szacuje się, że każdego roku na gruźlicę zapada 
osiem milionów ludzi, a liczba zmarłych w wyniku tej choroby sięga 
trzech milionów.
#001232
Rak płuc jest wciąż najczęściej występujacym nowotworem w 
Polsce. Każdego roku zapada na niego 20 tys. Polaków. Leczenie 
bywa skuteczne tylko wtedy, gdy jest wcześnie rozpoznany.
W Centrum Onkologii odbywało się w dniach 3-5 marca sympozjum 
onkologiczne zorganizowane przez ESMO i Polskie Towarzystwo 
Onkologii Klinicznej. Tematem spotkania ponad 150 lekarzy i 
pielęgniarek onkologicznych z całej Europy była m.in. poprawa 
leczenia i opieki nad chorymi na raka.
#001233
Przeszczep szpiku kostnego kobietom, u których rak sutka 
przerzucił się na inne części ciała, okazuje się nieefektywny, 
jak wykazały badania dr Edwarda Stadtmauera z Ośrodka Onkologii 
Uniwersytetu Pennsylwanii w Filadelfii.
Stadtmauer analizował wpływ przeszczepu szpiku kostnego oraz 
chemioterapii na przykładzie 184 kobiet z przerzutami raka sutka 
z różnych rejonów USA. Okazało się, że kobiety po takim 
przeszczepie nie mają większych szans na przeżycie ponad trzech 
lat niż te, które korzystały tylko z chemioterapii.
#001234
Aleksander Sądowski, uczeń II klasy I Liceum im. Ziemi 
Kujawskiej we Włocławku, został w niedzielę zwycięzcą 43. 
Olimpiady Astronomicznej dla młodzieży szkół średnich, 
organizowanej w Planetarium Śląskim w Chorzowie.
#001235
Rosja pomoże Chinom zbudować własną orbitalną stację badawczą. 
Zapowiedział to wicepremier Rosji Ilia Klebanow, po zakończeniu 
w sobotę w Pekinie trzydniowych rozmów na ten temat z władzami 
Chin.
#001236
Została wybrana w sobotę w konkursie Miss Polonia America 2000. 
Urodziwa rodaczka ma 177 cm wzrostu i od 1993 roku mieszka w 
USA. Do wyborów Miss Polonia America 2000 w Nowym Jorku 
startowało 17 finalistek reprezentujących stany: Connecticut, 
Nowy Jork, Illinois, Pensylwanię, New Jersey i Massachusetts. 
Najpiękniejsza Polka w Ameryce pochodzi z Gorzowa 
Wielkopolskiego. Jej rodzice wylosowali na początku lat 
90. Zieloną Kartę w organizowanej przez USA loterii wizowej. 
#001237
Ośmiu płetwonurków z białostockiego klubu "Amfora" w uczciło 
zakończenie karnawału specjalnym zimowym nurkowaniem w 
jeziorze Hańcza, uważanym za najgłębsze w Polsce.
#001238
W niedzielę w Rio de Janeiro "grupa specjalna", czyli 14 
najlepszych szkół samby, rozpoczęła na słynnym sambodromie swą 
taneczną defiladę. 
#001239
Alex Oliveira da Silva, przejmując w piątek wieczorem z rąk 
burmistrza Rio de Janeiro "złote klucze" do bram miasta, ukazał 
się wielotysięcznej publiczności znacznie chudszy niż w 
poprzednich latach. 28-letni Da Silva pełni chlubną funkcję 
króla najpopularniejszego karnawału na świecie (Rei Momo) po raz 
czwarty. Rok temu ważył ok. 210 kg, teraz "zaledwie" 175. 
#001240
Maski weneckie, czy teatr chiński? Mistrz Volland z Bułhakowa, 
czy tradycyjny arlekin? - takie dylematy mieli Włosi w ostatni 
weekend karnawału. W stolicy karnawału Wenecji na placu św. Marka 
bawiło się 5 tys. osób. Znakomitą większość stanowili Japończycy 
i Amerykanie.
#001241
Kilkaset tysięcy mieszkańców Niemiec, w przeddzień 
przypadającego na najbliższy poniedziałek i wtorek 
kulminacyjnego punktu karnawału, uczestniczyło w trakcie 
weekendu w świątecznych pochodach.
#001242
31-letnia Brytyjka wystąpiła o objęcie patentem swego DNA, by 
uchronić się w ten sposób przed "genetycznym wyzyskiem" - 
poinformował w sobotę popularny brytyjski dziennik "Daily 
Express".
#001243
Utajnione brytyjskie archiwa wskazują, że w czasie wojny matka 
obecnej brytyjskiej królowej Elżbiety II była zwolenniczką 
ustępstw wobec Hitlera - podała brytyjska prasa. Rzecznik 
Królowej Matki zaprzecza.
#001244
Amerykański Uniwersytet Boba Jonesa, który zyskał ostatnio 
wątpliwą sławę w związku z republikańską kampanią wyborczą, 
odwołał obowiązujący tam od lat 50. zakaz międzyrasowych 
kontaktów seksualnych między studentami.
#001245
15 mln Włochów w 145 miastach zostawiło swe auta w garażach i na 
parkingach w drugą "niedzielę bez samochodu". Pierwsza część akcji 
odbyła się w niedzielę - 6 lutego, następne mają mieć miejsce -
9 kwietnia i 7 maja.
#001246
będącą tajemnicą służbową - dla "czerwonego telefonu" Radia ZET. 
Grozi mu także sprawa sądowa i 3 lata więzienia. Pracował jako 
pomocnik oficera dyżurnego Centrum Organizacji Działań 
Ratowniczych. W ubiegłym roku doszło do zabójstwa na jednej z 
ulic Olsztyna. Bogdan B. był na służbie. Z pracy zadzwonił do 
domu i poinformował o sprawie swoją żonę. Ta zadzwoniła na 
"czerwony telefon" Radia ZET. Policjanta i jego żonę wydały 
rejestry połączeń telefonicznych z CODR-u, tzw. bilingi.
#001247
Do krakowskiego Szpitala im. S. Żeromskiego trafiła trzyletnia 
dziewczynka z obrażeniami nóg, lędźwi i pośladków. Policja 
ustala, kto pobił dziecko.
#001248
Ok. 6 tys. litrów spirytusu przeznaczonego do sprzedaży bez 
urzędowych znaków akcyzy wpadło w ręce policji w dwóch punktach 
nielegalnej rozlewni w Koninie i niedalekim Grodźcu.
#001249
O wyłudzenie leków hormonalnych i wspomagających, wartości co 
najmniej 300 tys. zł, policja podejrzewa 10 osób z Kraśnika i 
jedną z Lublina. Sześć z nich zostało tymczasowo aresztowanych 
przez Sąd Rejonowy w Kraśniku.
#001250
Pięć medali mistrzostw Europy w strzelectwie w konkurencjach 
pneumatycznych (dwa złote, srebrny i dwa brązowe) zdobyli w 
Monachium reprezentanci Polski. W niedzielę, ostatnim dniu 
zawodów, srebrny medal w rywalizacji drużynowej wywalczyły 
juniorki.
#001251
Złoty medal zdobyty w niedzielę w ostatnim dniu 7. halowych 
mistrzostw Europy w łucznictwie w Spale dał gospodarzom piąte 
miejsce w klasyfikacji medalowej imprezy.
#001252
Katarzyna Radtke (Lechia Gdańsk) i Robert Korzeniowski (Wawel 
Kraków) zdobyli złote medale w otwartych mistrzostwach 
Portugalii w chodzie. W zawodach, które odbyły się w Ponte de 
Sor startowało 270 zawodniczek i zawodników.
#001253
Po pierwszym dniu otwartych mistrzostw Wysp Karaibskich w 
Formule Windsurfing, odbywających się u wybrzeży Martyniki, 
prowadzi Wojciech Brzozowski (MOS-Red Bull Warszawa), który 
wygrał dwa spośród trzech wyścigów.
#001254
Lucjan Błaszczyk (TTC Grenzau) i Kinga Stefańska (ASTS Telwolt 
Tarnobrzeg) zdobyli w Koninie złote medale 68.indywidualnych 
mistrzostw Polski seniorów w tenisie stołowym.
#001255
Polska przegrała z Holandią 23:24 (10:13) w ostatnim meczu 
turnieju piłkarek ręcznych w Madrycie. W innym spotkaniu 
Hiszpania pokonała Rumunię 29:26 i została triumfatorem imprezy. 
#001256
Siatkarze Mostostalu Azotów Kędzierzyna Koźla po zwycięstwie 
3:0 (25:20, 25:23, 25:22) nad greckim AC Orestiasem zajęli we 
Florencji trzecie miejsce w finałowym turnieju Pucharu 
Konfederacji.
#001257
Trzy juniorskie turnieje tenisowe wygrała w Ameryce 
Południowej Monika Schneider (Pogoń Konstancin). Dało jej to 
awans z 405. na 31. miejsce w światowym rankingu ITF. 
#001258
Igor Kirzner - arcymistrz z Ukrainy, Mariusz Adamaszek z Amiki 
Wronki oraz Ronald Schalley z Belgii zajęli trzy czołowe lokaty 
w turnieju kwalifikacyjnym do mistrzostw świata w warcabach 
rozegranym w Sławnie. 
#001259
Martin Schmitt po raz jedenasty wygrał w tym sezonie konkurs 
skoków Pucharu Świata. Niemiecki narciarz w niedzielnych 
zawodach na dużej skoczni (K 116) w Lahti o 0,7 pkt wyprzedził 
faworyta gospodarzy Janne Ahonena. Trzecie miejsce zajął 
Austriak Andreas Goldberger. 
#001260
Argentyńczyk Gonzalo Salas wygrał 12. etap wyścigu Dookoła 
Argentyny, wyprzedzając Wojciecha Pawlaka z grupy Lukullus. W 
klasyfikacji prowadzi David Kenig z Argentyny a Grzegorz Wajs 
(Mróz) utrzymał drugie miejsce. 
#001261
Francuz Laurent Brochard z grupy Jean Delatour, wygrał w 
niedzielę pierwszy etap kolarskiego wyścigu Paryż - Nicea, jazdę 
na czas na dystansie 7,9 km w podparyskim Vincennes.
#001262
Były zawodowy kolarz kolumbijski, Luis Herrera, porwany w sobotę 
przez grupę uzbrojonych i zamaskowanych mężczyzn, został 
uwolniony w niedzielę w pobliżu miasta Tocaima, w centrum 
Kolumbii - poinformowała policja w Bogocie. 
#001263
Uruchomiliśmy system, w którym Dziennik Internetowy PAP 
w wersji e-mail może się składać tylko z działów
wybranych przez Państwa.
#001264
Aby zmienić Dziennik na "spersonalizowany" należy wejść na stronę:
wypełnić formularz i wysłać go.
Na zgłoszony adres wyślemy prośbę o potwierdzenie.
#001265
W związku z "próbą zorganizowania akcji protestacyjnych" na 
drogach, rozmowy rządowego zespołu ds. wsi z przedstawicielami 
rolniczych związków zawodowych odbędą się bez udziału 
Samoobrony" - wynika z oświadczenia rzecznika rządu Krzysztofa 
Lufta. 
Rolnicy z "Samoobrony" zorganizowali w poniedziałek kilkanaście 
blokad dróg w całym kraju. Związkowcy protestowali przeciw złej -
ich zdaniem - polityce państwa wobec rolnictwa. Protestu nie 
poparły Kółka Rolnicze i rolnicza "S".
#001266
Prezydent Aleksander Kwaśniewski podczas rozmowy telefonicznej z 
Władimirem Putinem podziękował za wysiłki władz rosyjskich, 
które doprowadziły do uwolnienia dwóch Polek. Prof. Zofia Fiszer-
Malanowska i Ewa Marchwińska-Wyrwa, uprowadzone w sierpniu w 
Dagestanie, w sobotę wróciły do kraju. 
Kwaśniewski i Putin wyrazili przekonanie, że dobre stosunki 
między Polską a Rosją "odpowiadają interesom narodów obu 
państw".  Putin - wg komunikatu - wyraził także oczekiwanie, że 
Polska nie stanie się miejscem dla działalności grup aktywnie 
popierających terroryzm i mających związki z uprowadzeniami 
ludzi i aktami przemocy. 
#001267
Jako "nieuzasadnioną krytykę prezydenta" określił wypowiedź 
ministra spraw zagranicznych Bronisława Geremka szef 
prezydenckiego Biura Bezpieczeństwa Narodowego Marek Siwiec. 
Wg Siwca, dowodem na to, że rząd nie ma polityki wobec Rosji jest 
zapowiedź Geremka, iż Rada Ministrów w najbliższym tygodniu ma 
przyjąć dokument, który określi zasady tej polityki. Szef 
polskiej dyplomacji skrytykował w poniedziałek wypowiedzi 
prezydenta Aleksandra Kwaśniewskiego nt. polityki polskiej wobec 
Rosji, uznając je za element kampanii wyborczej.Przypomniał, że 
zgodnie z Konstytucją prezydent w zakresie polityki zagranicznej 
"współdziała z prezesem Rady Ministrów i właściwym ministrem".
#001268
Wizerunek NATO traci w Rosji aspekt wrogości - uważa Bronisław 
Geremek. Szef polskiej dyplomacji skomentował w ten sposób 
wypowiedź p.o. prezydenta Rosji Władimira Putina o możliwości 
przystąpienia tego kraju do NATO.
Wg Geremka, wypowiedź Putina "jest bardzo interesująca" i 
zaskoczyła "kręgi polityczne zarówno w Rosji, jak i poza Rosją". 
#001269
Szef Biura Bezpieczeństwa Narodowego Marek Siwiec uważa, że 
niemożliwe jest wstapienie Rosji do NATO. Wypowiedź Putina, w 
której nie wykluczył on członkostwa w Pakcie, Siwiec określił 
jako "figurę retoryczną".
#001270
Powołanie szefa Fundacji Polsko-Niemieckie Pojednanie, ochrona 
miejsc pamięci i edukacja na temat holocaustu były głównymi 
tematami poniedziałkowego spotkania premiera Jrzego Buzka z 
przedstawicielami Federacji Stowarzyszeń Żydowskich. 
Wg komunikatu Centrum Informacyjnego Rządu, premier ocenia, że 
klimat stosunków polsko-żydowskich poprawia się, mimo 
pojawiających się czasem napięć. Lena Dąbkowska-Cichocka, 
zajmująca się w Kancelarii Premiera stosunkami polsko-
żydowskimi, powiedziała, że przedstawiciele Federacji wyrazili 
uznanie dla udziału polskiego rządu w negocjacjach w sprawie 
odszkodowań za pracę przymusową w III Rzeszy. Nie było natomiast 
mowy o kwestii zwrotu Żydom znacjonalizowanego majątku. 
#001271
Szef Ruchu Solidarni w Wyborach Jerzy Gwiżdż popiera koncepcję 
przeprowadzenia w ramach AWS prawyborów prezydenckich, co 
proponuje SKL, ZChN i PPChD. Nie zgadza się jednak, by odbyły 
się one bez udziału Ruchu Społecznego AWS. 
Wg Gwiżdża, jeśli ugrupowania te zdecydują się na 
przeprowadzenie prawyborów bez Ruchu Społecznego AWS, będzie to 
"koniec AWS". "Nie może być tak, że trzy znaczące ugrupowania 
Akcji wystawiają konkurenta przeciwko szefowi własnego klubu" - 
powiedział. Zdaniem Gwiżdża, na temat prawyborów powinien 
wypowiedzieć się Marian Krzaklewski. Dodał, że jeżeli nie uda 
się wystawić jednego kandydata prawicy, jego Stowarzyszenie, a 
prawdopodobnie także inne grupy polityczne, "postawią na 
Wałęsę". "To będą także grupy AWS-owskie. Przestrzegałem Mariana 
Krzaklewskiego, że nie może nie uwzględniać +nurtu 
wałęsowskiego+ w AWS" - dodał. 
Marian Krzaklewski nie chciał oceniać tej propozycji. Wg niego, 
do końca kwietnia zapadnie decyzja, kto będzie kandydatem Akcji. 
#001272
Minister sprawiedliwości Hanna Suchocka wyklucza możliwość 
kandydowania w wyborach prezydenckich. Posłowie UW wyrażają 
zaniepokojenie brakiem rozmów nt. koalicyjnego kandydata na 
prezydenta.
#001273
W Krakowie powstał komitet popierający kandydaturę Andrzeja 
Olechowskiego w wyborach prezydenckich - poinformowała 
współzałożycielka komitetu Marta Kudelska. Według niej, 
założycielami komitetu są krakowscy pracownicy nauki, twórcy, 
ludzie biznesu oraz przedstawiciele wolnych zawodów. 
"Jeśli Andrzej Olechowski oficjalnie zgłosi swoją kandydaturę, 
przekształcimy się w jego komitet wyborczy" - powiedziała 
Kudelska. "To jedyny w Polsce kandydat ponadpartyjny, który ma 
szansę skonsolidować społeczeństwo oraz posiadający własny 
program wyborczy" - oceniła Kudelska. 
#001274
Szefowie AWS rozmawiali w zeszłym tygodniu z PSL w sprawie 
poparcia przez ludowców kandydatury szefa MSWiA Marka 
Biernackiego (AWS) na szefa Instytutu Pamięci Narodowej - ujawnił 
w poniedziałek PAP wiceprezes Polskiego Stronnictwa Ludowego 
Marek Sawicki. 
Politycy AWS nie chcą wypowiadać się nt. swojego kandydata na 
prezesa Instytutu. 
Sekretarz klubu Andrzej Szkaradek poinformował, że negocjacje w 
sprawie prezesa IPN prowadzi bezpośrednio szef AWS Marian 
Krzaklewski. Dodał, że jedynie przewodniczący zna nazwiska 
potencjalnych kandydatów. 
Krzaklewski nie chciał jednak wypowiadać się na ten temat. 
Sekretarz generalny UW Mirosław Czech powiedział PAP, że 
kandydatura Biernackiego nie była konsultowana z Unią Wolności. 
#001275
Kierownictwo szczecińskiego oddziału Agencji Własności Rolnej 
Skarbu Państwa było zaangażowane w działalność różnych spółek 
kapitałowych - wynika z kontroli NIK. Tracił na tym Skarb 
Państwa, a zyskiwali szefowie spółek. Kontrolę przeprowadzono w 
drugiej połowie 1998 r, wykorzystując również ustalenia z lat: 
1992, 1994 i 1997. 
Od marca 1992 do grudnia 1995 szefem szczecińskiego oddziału 
AWRSP był późniejszy minister rolnictwa Jacek Janiszewski. 
Zastąpił go na tym stanowisku Tadeusz Olech. 
Podstawowe zarzuty NIK to niezabezpieczenie interesów Skarbu 
Państwa przy rozliczeniach należności Agencji oraz zaangażowanie 
członków kierownictwa agencji w działalność spółek, które 
czerpały korzyści kosztem AWRSP. Izba negatywnie oceniła fakt, 
że w 1996-1997 szefostwo oddziału umożliwiło przejmowanie długów 
AWRSP spółkom Rolmark (przewodniczacym rady nadzorczej tej 
spółki w 1994 r. był Janiszewski) i ZARR. Spowodowało to 
uszczuplenie dochodów agencji o 953 tys. zł.
#001276
Komitet założycielski Niezależnego Samorządnego Związku 
Zawodowego Mniejszości Niemieckiej ponownie złożył w Sądzie 
Okręgowym w Opolu wniosek o rejestrację. Tym razem nowy statut 
ogranicza jego działanie do obszaru Polski. 
Członek komitetu Harald Brol zaznaczył, że zmiana statutu nie 
oznacza rezygnacji z woli ochrony członków związku pracujących 
poza granicami Polski. Problem reprezentowania członków NSZZ 
Mniejsziści Niemieckiej na terenie państw UE rozwiążą - wg Brola 
- odpowiednie porozumienia z partnerami związkowymi w tych 
państwach.  Wg różnych ocen, w województwie opolskim z 
możliwości podejmowania legalnej pracy na terenie Unii dzięki 
posiadaniu podwójnego obywatelstwa korzysta od 70 do ponad 100 
tys. osób. 
#001277
Pesymistycznie ocenia perspektywy osiągnięcia porozumienia w 
sprawie podziału funduszu odszkodowań dla byłych pracowników 
przymusowych i niewolniczych III Rzeszy polski negocjator, 
wiceminister spraw zagranicznych Jerzy Kranz. "Nie widać końca 
tych rozmów. Weszliśmy do tunelu (...), ale tunel (ten) jest 
kręty i światełka (w nim) nie można dostrzec" - powiedział 
minister polskim korespondentom po pierwszym dniu kolejnej 
rundy negocjacji, jaka odbywa się od poniedziałku w 
Waszyngtonie. Głównym punktem spornym jest nadal sposób podziału 
funduszu odszkodowawczego w wysokości 10 miliardów marek, na 
który złożyć się mają rząd niemiecki i prywatny kapitał tego 
kraju. Niemcy, popierane przez Żydowską Komisję Roszczeniową 
(JCC), obstają przy przeznaczeniu 7,7 mld DEM na bezpośrednie 
wypłaty dla poszkodowanych, natomiast resztę chcą wyasygnować na 
restytucję majątków żydowskich, regulację żydowskich roszczeń 
ubezpieczeniowych, programy socjalne dla ocalonych z Holokaustu 
oraz pokrycie kosztów administracyjnych. Kraje reprezentujące 
większość ofiar, Polska, Czechy, Białoruś, Ukraina  i Rosja 
domagają się, aby na odszkodowania za pracę przymusową i 
niewolniczą wydzielić co najmniej 9 mld marek.
#001278
Sekretarz generalny NATO George Robertson oświadczył, 
że przystąpienie Rosji do NATO, czego "nie wyklucza" p.o. 
prezydenta Władimir Putin, nie znajduje się "na porządku 
dziennym".
Jednocześnie sekretarz generalny Sojuszu powitał z 
zadowoleniem, jak to nazwał, "pozytywny ton" wypowiedzi 
Władimira Putina.
Rosyjska elita polityczna z dużym sceptycyzmem zareagowała na 
wspomnianą sugestię Putina. Większość polityków ocenia, że 
wejście Rosji do NATO byłoby możliwe tylko pod warunkiem, że 
Sojusz zupełnie zmieni swoje oblicze.
#001279
Dowodzący grupą wojsk federalnych na Północnym Kaukazie gen. 
Władimir Bułgakow powiedział w poniedziałek, że ustanowiono 
pełną kontrolę nad czeczeńskimi wąwozami Argun i Wiedieno. 
Wiadomość tę potwierdził rzecznik Kremla ds. Czeczenii Siergiej 
Jastrzembski. Dodał jednak, że w czeczeńskich górach pozostaje 
jeszcze od 1.500 do 2.000 bojowników, którym - jak powiedział -  
"należy uniemożliwić rozproszenie się wśród cywilów". Niezależne 
źródła, cytowane przez agencję Associated Press z Szatoj, 
zaprzeczają jednak twierdzeniom rosyjskiego dowództwa.
Na oficjalnej stronie internetowej Interpolu pojawiły listy 
gończe za przywódcami bojowników czeczeńskich, w tym za 
poszukiwanym od poprzedniej wojny w Czeczenii Szamilem 
Basajewem. Prokuratura poinformowała w poniedziałek, że 
rozesłała też list gończy za prezydentem bojowników Asłanem 
Maschadowem.
#001280
Rosyjski Sąd Najwyższy zdecydował, że lider nacjonalistów 
Władimir Żyrinowski może wystartować w wyborach prezydenckich, 
które odbędą się 26 marca. Sąd Najwyższy uznał decyzję 
Centralnej Komisji Wyborczej z 17 lutego o odmowie rejestracji 
Żyrinowskiego za "pozbawioną podstaw prawnych".
Komisja nie chciała się zgodzić na kandydowanie 
wiceprzewodniczącego izby niższej parlamentu Żyrinowskiego, gdyż 
ten złożył fałszywe dane dotyczące posiadanego majątku. 
#001281
Szefowa amerykańskiej dyplomacji Madeleine Albright, która w 
Czechach uczestniczy w obchodach 150 rocznicy urodzin jednego z 
twórców i pierwszego prezydenta Czechosłowacji, Tomasza Garrigua 
Masaryka, otrzymała Wielki Złoty Medal, najwyższe odznaczenie 
brneńskiego uniwersytetu imienia tego polityka.
Kiedy opuszczała aulę Wydziału Prawa uczelni grupa 
młodych ludzi, wznoszących okrzyki: "Precz z imperializmem", 
obrzuciła amerykańską delegację jajkami.
#001282
Niemieccy chrześcijańscy demokraci zaskarżyli decyzję 
przewodniczącego Bundestagu Wolfganga Thierse, który nałożył na 
CDU wysoką karę finansową za naruszenie ustawy o partiach 
politycznych.
Zażalenie wpłynęło w poniedziałek do berlińskiego sądu 
administracyjnego. Kara zostanie zapłacona dopiero w razie 
odrzucenia skargi porzez sąd. Według rzecznika sądu, nie należy 
się spodziewać szybkiego rozstrzygnięcia.     
Thierse nakazał CDU zwrócenie do kasy państwa ponad 41 mln 
marek za zatajenie przez chadeków z Hesji w sprawozdaniu 
finansowym za rok 1998 majątku wartego 18 mln marek. Heska CDU 
przechowywała te pieniądze od lat 80. na nielegalnym koncie w 
Szwajcarii. Większość kary (35 mln marek) miała zostać wpłacona 
do 20 marca.  
#001283
Chilijski sędzia śledczy Juan Guzman oficjalnie wystąpił w 
poniedziałek z wnioskiem o pozbawienie Augusto Pinocheta 
immunitetu. Guzman rozpatruje łącznie 61 wniosków o postawienie 
Pinocheta przed sądem za zbrodnie popełnione w Chile w okresie 
dyktatury wojskowej (1973-1990). 
Były dyktator chilijski Augusto Pinochet "przebacza tym 
wszystkim, którzy wyrządzili mu krzywdę" - powiedział 
dziennikarzom Marco Antonio Pinochet, jeden z synów generała.  
Dodał, że rodzina "podziela" to przebaczenie.
#001284
Podczas poniedziałkowej sesji warszawskiej Giełdy Papierów 
Wartościowych wzrósł kurs 171 akcji, 29 spadł, a 18 nie zmienił 
się. Indeks rynku podstawowego WIG wzrósł o 2,4 proc. do 
22.347,3 pkt. WIG 20, po 3,3-proc. zwyżce, osiągnął 2.418,9 pkt. 
Na rynku NFI wzrósł kurs wszystkich 15 funduszy.
#001285
Po poniedziałkowym mocnym wzroście WIG zbliżył się po raz 
kolejny do górnej linii długoterminowego kanału wzrostowego, 
która może stanowić silną barierę dla dalszych wzrostów - uważa 
Marek Pokrywka, makler DM BOŚ. 
Jego zdaniem, pokonanie tej bariery otworzyłoby drogę WIG do 
30 tys. pkt. "O tym, czy rynek upora się ze wspomnianym 
oporem, powinny rozstrzygnąć najbliższe sesje" - powiedział.
Wg niego prawdopodobieństwo pokonania przez WIG tej bariery 
jest duże. Makler podkreślił, że uwaga znacznej części inwestorów 
była w poniedziałek skupiona na rynku NFI. Dodał, że indeks NIF 
wzrósł o 8,1 proc., a skala wzrostów przypominała niedawne 
zachowanie spółek z branży teleinformatycznej.
"Po raz kolejny można zauważyć osłabienie popytu na akcje 
spółek teleinformatycznych" - powiedział Pokrywka. Dodał, że 
wprawdzie kurs lidera ostatnich wzrostów, czyli Optimusa, wzrósł 
w poniedziałek o maksymalny przedział, ale z nadwyżką sprzedaży.
"Kursy walorów pozostałych firm z tej branży również zwyżkowały, 
ale nie widać na nich tak szaleńczego popytu, jaki miał miejsce 
jeszcze kilka sesji temu" - zauważył makler.
Zdaniem maklera, jeżeli w ciągu najbliższych sesji na głównych 
rynkach europejskich utrzyma się pozytywna koniunktura, to 
przyszłość naszego parkietu rysuje się całkiem optymistycznie.  
#001286
W poniedziałek złoty umocnił się o 0,5 proc. w porównaniu do 
piątkowego zamknięcia i osiągnął poziom 5,75 proc. powyżej 
parytetu. Na rynku międzybankowym za jednego dolara trzeba 
zapłacić 4,11 zł.
#001287
Narodowy Bank Polski ustalił w poniedziałek kurs referencyjny 
złotego do dolara na 4,1119, wobec 4,1252 w piątek, a do euro - 
na 3,9583, wobec 3,9815 w piątek.
#001288
Siedem firm złożyło oferty na prywatyzację Dyrekcji Eksploatacji 
Cystern.
#001289
Rafineria Czechowice SA podwyższyła od poniedziałku ceny 
hurtowe paliwa. Etylina 94 i bezołowiowa etylina 95 są droższe o 
90 zł za 1 tonę, a olej napędowy o 40 zł za 1 tonę.
#001290
W II połowie lutego ceny żywności i napojów bezalkoholowych 
wzrosły o 0,3 proc. w porównaniu z I połową lutego i o 1 proc. w 
stosunku do II połowy stycznia.
#001291
Podczas poniedziałkowego przetargu Ministerstwo Finansów 
sprzedało bony skarbowe za 996,67 mln zł z oferowanej puli o 
wartości 1 mld zł. Banki zgłosiły popyt w wysokości 1 mld 655,6 
mld zł.
#001292
Szwajcarski inwestor SAirGroup wpłacił już na konto PLL LOT 
150 mln USD za objęcie nowej emisji akcji polskiego przewoźnika.
Obecnie Szwajcarzy posiadają więc 37,6 proc. akcji Polskich 
Linii Lotniczych LOT.
#001293
Izostal SA 8 marca ogłosi wezwanie do sprzedaży 809 tys. 
akcji Huty Ferrum SA po 13,25 zł za akcję. Zapisy na akcje Huty 
Ferrum SA będą przyjmowane od 13 do 21 marca.
#001294
Największy austriacki producent piwa Oesterreichische Brau-
Beteiligungs AG (BBAG) chce nabyć Browary Warszawskie 
"Królewskie" SA.
#001295
Zarząd Warszawskiego Rolno-Spożywczego Rynku Hurtowego SA w 
Broniszach podpisał 3 marca umowę kupna 100 proc. udziałów w 
spółkach zarządzających targowiskami: EkoGreen i Targ Pol. 
#001296
O połowę ograniczy w tym roku eksport polskiego węgla do 
Wielkiej Brytanii Węglokoks SA.
#001297
Wyniki ekonomiczne kopalni węgla kamiennego Dębieńsko" w 
Czerwionce-Leszczynach wskazują, że nie ma ona szans na 
osiągnięcie rentowności. Oznacza to konieczność likwidacji 
zakładu.
#001298
W 1999 roku wartość środków trwałych oddanych w leasing 
wzrosła o 26 procent i wyniosła 7,45 mld zł.
#001299
Aleksander Łukaszenka zobowiązał białoruskie firmy i prywatnych 
przedsiębiorców do obowiązkowej sprzedaży państwu 40 proc. 
zysków walutowych (dotychczas 30 proc.).
#001300
Od początku bieżącego roku (styczeń, luty) inflacja na Ukrainie 
wyniosła 8,1 proc. Wysokie tempo dewaluacji waluty narodowej - 
hrywny, powoduje, że realne zarobki ludności nie 
wzrastają. 
#001301
Eksponaty ze słynnej kolekcji Feliksa Mangghi Jasieńskiego 
uświetniły wystawę "Polska - Japonia 1919-1999", którą w 80-
lecie nawiązania oficjalnych stosunków między oboma krajami 
otwarto w Centrum Sztuki i Techniki Japońskiej "Manggha" w 
Krakowie. Wystawa była już prezentowana w Tokio, Osace i 
Warszawie. "W Krakowie elementem uzupełniającym wystawę jest już 
sam budynek Centrum Sztuki i Techniki Japońskiej +Manggha+. 
Na wystawie, oprócz eksponatów ze słynnej kolekcji Feliksa 
Mangghi Jasieńskiego, pojawiły się także eksponaty wypożyczone z 
krakowskich muzeów, np. obrazy Wyspiańskiego i Mehoffera, 
obrazujące japońskie wpływy w sztuce polskiej.
W tworzeniu Centrum Sztuki i Techniki Japońskiej "Manggha"  
decydującą rolę odegrał Andrzej Wajda.
#001302
Kontrowersyjny melodramat obyczajowy Marty Meszaros pt. "Córy 
szczęścia" wejdzie w piątek na ekrany kin. Prezentowany na 
ubiegłorocznym festiwalu w Gdyni film publiczność gdyńska 
przyjęła bardzo dobrze, mimo że wywołał sporo emocji z uwagi 
na drażliwość poruszanego tematu. 
#001303
Zbigniew Hołdys zakończył w Warszawie pracę nad swoim pierwszym 
solowym albumem. Płyta pt. "Hołdys.com" ukaże się 20 kwietnia. 
Muzyk zapowiada koncerty zespołu w Polsce i w USA, a pod koniec 
Roku - kolejną płytę.
#001304
W czerwcu przyjedzie do Polski amerykański zespół rockowy Pearl 
Jam. Wystąpi także czwórka szwedzkich nastolatków z popowej 
grupy A Teens. Pearl Jam zagra tylko raz 15 czerwca w katowickim 
"Spodku". A Teens wystąpi na trzech koncertach.
#001305
Listy miłosne Grety Garbo do dramatopisarki i podobno kochanki 
Mercedes de Acosta mają zostać wystawione po raz pierwszy na 
widok publiczny. Ekspozycję przygotowuje jedno z muzeów 
amerykańskich.
#001306
Alan Ball zdobył tegoroczną nagrodę Związku Pisarzy Ameryki 
(Writers Guild of America) za najlepszy oryginalny scenariusz 
filmowy - do filmu "American Beauty". Teraz kandyduje do Oscara.
#001307
Prof. Robert A. Mundell - laureat ubiegłorocznej Nagrody Nobla z 
dziedziny ekonomii - uważa, że w XXI wieku światu w nie zagraża 
wielki kryzys ekonomiczny, podobny do tego, jaki miał miejsce w 
latach 30. naszego stulecia. "Taki kryzys - deflacyjny - jest 
obecnie niemożliwy, bo problemem świata nie jest zbyt mała ilość 
pieniędzy, lecz ich nadmiar" - mówił prof. Mundell 
w Międzynarodowym Centrum Kultury w Krakowie. 
Jego zdaniem, mijające stulecie można podzielić na trzy okresy.
Pierwszy, gdy w światowej ekonomii najważniejszy był parytet
złota, drugi, w którym trwała "walka" dolar ze złotem, i trzeci,
kiedy dolar "wygrał" ze złotem.
"Za czasów prezydentury Ronalda Reagana w USA obniżono podatki,
co spowodowało ożywienie koniunktury gospodarczej. Na całym 
świecie, z wyjątkiem kilku krajów, zaczęto ten sposób naśladować. 
W wielu krajach inflacja obniżyła się poniżej 3 proc. W pewnym 
sensie wróciliśmy do sytuacji z początku wieku, kiedy to właśnie 
parytet złota utrzymywał niską inflację" - mówił Mundell.
Prof. Robert Mundell jest nazywany ojcem chrzestnym wspólnej
europejskiej waluty "euro".
#001308
57 proc. badanych przyznaje, że niezbyt orientuje się o co 
chodzi w reformie edukacji, a niemal co siódma osoba (14 proc.) 
twierdzi, że nic na ten temat nie wie. Poziom poinformowania 
wzrósł od czerwca o 9 proc. - obecnie znajomość założeń reformy 
deklaruje 29 proc. ankietowanych.
#001309
Zakończyły się konsultacje w Komisji Europejskiej na temat 
programu Socrates II. W kwietniu zbierze się Rada 
Stowarzyszeniowa UE, aby ustalić warunki finansowe programu 
obejmującego 31 państw, w tym Polskę. Program Socrates II 
umożliwia m.in. studiowanie za granicą i szkolenia językowe.  
#001310
Oddział "Chirurgii Jednego Dnia" - z dwiema salami operacyjnymi, 
dwoma salami do wykonywania zabiegów endoskopowych i jedną salą 
wybudzeniową - został otwarty w Instytucie Centrum Zdrowia 
Dziecka. 
#001311
Nowy mikroprocesor Athlon o mocy gigaherca (tysiąca megaherców), 
wprowadza na rynek amerykańska firma AMD (Advanced Micro 
Devices). Wg niepotwierdzonych oficjalnie doniesień firmy Chet, 
pierwszym producentem komputerów, który zastosuje procesor 
Athlon 1000 mHz będzie grupa Compaq. Komputery wyposażone w taki 
mikroprocesor mają kosztować poniżej 2.500 dolarów.
Kompania Intel - konkurent AMD - zapowiada podjęcie prac nad 
mikroprocesorami o mocy ponad tysiąca megaherców, a nawet 1,5 
gigaherca.
#001312
Wielki amerykański portal internetowy Alta Vista obiecał 
Brytyjczykom nieograniczony dostęp do Internetu za nie więcej 
niż 50 funtów szterlingów (80 USD) rocznie. Największy brytyjski 
dostawca usług internetowych - Freeserve Plc, którego klienci 
płacą za połączenie do czterech pensów za minutę - może popaść w 
tarapaty. Po ogłoszeniu oferty AltaVista akcje Freeserve Plc 
spadły o prawie 5 procent. Istota oferty AltaVista polega na 
tym, że internauci będą łączyć się z siecią przez darmowy numer 
AltaVisty zaczynający się na 0 800. 
#001313
Być może już za kilka lat aby wziąć udział w wyborach w USA, 
wystarczy wstać z łóżka, włączyć komputer i kliknąć nazwisko 
swego faworyta. Pierwsze takie głosowanie odbędzie się w tym 
tygodniu w stanie Arizona. Partia Demokratyczna, która w 
najbliższą sobotę przeprowadza tam prawybory mające pomóc w 
wyłonieniu jej kandydata na prezydenta USA, dopuściła możliwość 
uczestniczenia w nich za pośrednictwem Internetu. 
#001314
Spotkania związane z satanizmem traktowaliśmy towarzysko, jako 
zabawę - zeznawali w poniedziałek koledzy Tomasza S. i Roberta 
K., oskarżonych o dokonanie przed rokiem satanistycznego mordu w 
Rudzie Śląskiej.
Sąd Okręgowy w Katowicach przesłuchał w poniedziałek ponad 
20 świadków - kolegów i rodziny oskarżonych: 22-letniego Tomasza 
S. i 20-letniego Roberta K. Obaj podczas poprzedniej, pierwszej 
rozprawy w tym procesie przyznali się do zamordowania dwojga 
kolegów: 19-letniej Kariny i 18-letniego Kamila.
#001315
Na kary od roku do dwóch lat więzienia bez zawieszenia skazał 
białostocki Sąd Okręgowy 10 młodych ludzi, którzy dopuścili się 
znieważenia i czynnej napaści na próbujących ich uspokoić 
policjantów. Prokurator domagał się dla większości z nich 
wyroków w zawieszeniu, ale sąd uznał, że kara ma mieć też 
charakter prewencyjny i oddziaływać na innych młodych ludzi.
#001316
Do piątej w tym roku kradzieży obrazów doszło w Krakowie. Jego 
właściciel nie jest jednak pewien czy z prywatnego mieszkania 
skradziono oryginalny obraz Jerzego Kossaka "Powrót powstańca".
Oprócz tego obrazu skradziono trzy płótna mniejszej wartości, 
płaskorzeźby w drewnie i srebrną biżuterię.
#001317
Na rok więzienia w zawieszeniu na 2 lata skazał łódzki Sąd 
Okręgowy b. dyrektora Sekretariatu Rady Obywatelskiej Centrum 
Zdrowia Matki Polki w Łodzi Henryka A., uznając, że spowodował 
on "wielką szkodę" w mieniu CZMP.
#001318
Zbrojne napady i wymuszenia haraczy zarzuca Prokuratura Okręgowa 
w Szczecinie 7 młodym Polakom z woj. zachodniopomorskiego, 
Polakowi o podwójnym obywatelstwie polskim i niemieckim oraz 
Niemcowi mieszkającemu w Szczecinie.
#001319
Na lotnisku w Bangkoku zatrzymano w poniedziałek rano 31-
letniego Polaka, Sebastiana Ch., usiłującego przemycić z 
Tajlandii pięć kilogramów narkotyków - podał zarząd portu 
lotniczego.
#001320
Policja brazylijska odnalazła  ciało portugalskiego konsula 
Miguela Jose Fawora, o którym sądziła, że został uprowadzony ze 
swojej rezydencji w Kurytybie. Zakrwawione zwłoki dyplomaty były 
ukryte w przydrożnych krzakach na przedmieściach Kurytyby. 
#001321
Tegoroczny karnawał w Rio de Janeiro, który w tym roku obchodzi 
swoją 500-letnią rocznicę, prawdopodobnie będzie najdroższym i 
największym w historii. Na przygotowania do karnawału szkoły 
samby wydały w sumie ok. 13 mln dolarów. Turyści zagraniczni i 
krajowi goście, łącznie ponad 300 tys. osób, zostawią w "stolicy 
karnawału" - jak obliczają władze miejskie Rio - około 200 mln 
dolarów. W dniu rozpoczęcia karnawału brazylijskie media 
zastanawiały się, dlaczego koszty jego przygotowania wzrosły w 
porównaniu z poprzednim rokiem równo o 100 procent, skoro 
większość tancerek występuje prawie bez stroju. 
W tym roku wszystkie uczestniczące w defiladzie szkoły samby 
kostiumami, dekoracją karoc i muzyką muszą nawiązywać do 
przypadającego 22 kwietnia 500-lecia odkrycia Brazylii przez 
Portugalczyków.
#001322
Miliony Niemców żegnały karnawał w "Różany poniedziałek" 
(Rosenmontag) uczestnicząc w ostatkowych pochodach.
W największych miastach Nadrenii - Moguncji, Kolonii i 
Duesseldorfie, tradycyjnym centrum karnawałowych uroczystości -  
bawiło się 3 miliony ludzi przebranych w błazeńskie kostiumy.
Setki platform, na których umieszczono ogromne kukły postaci 
z historii i polityki, jechały wolno głównymi ulicami 
nadreńskich miast, tworząc kilometrowe kolumny. Ulubionym 
motywem tegorocznych pochodów były kukły byłego kanclerza 
Helmuta Kohla, siedzącego lub stojącego na stercie banknotów. 
#001323
Niemieccy widzowie będą mogli nadal śledzić w telewizji i w 
Internecie losy bohaterów kontrowersyjnego programu "Big 
Brother" (Wielki Brat). W audycji, której emisja rozpoczęła się 
w środę, 9 osób (dziesiąta zrezygnowała w międzyczasie) 
obserwowanych jest przez całą dobę przez kamery telewizyjne. 
Przez 100 dni nie mogą opuszczać miejsca akcji - mieszkalnego 
konteneru. RTL II nadaje codziennie wieczorem sprawozdanie z 
dnia. Za pomocą Internetu zainteresowani mogą przez 24 godziny 
na dobę obserwować uczestników programu. 
#001324
Pierwszy Krakowski Klub Soroptimist International - żeński 
odpowiednik Rotary Club - przyznał Annie Dymnej tytuł 
"Krakowianki Roku". "To nagroda od kobiet, dla jednej 
szczególnej kobiety" - mówiła podczas uroczystości prezydent 
Klubu Krystyna Święcicka-Wójcik. 
#001325
Zdjęciem Roku w Konkursie Polskiej Fotografii Prasowej została 
praca Macieja Skawińskiego z reportażu "Strzały +Łucznika+" 
(obok). Na tegoroczny konkurs 271 autorów nadesłało aż 3.130 
zdjęć. Zwycięskie zdjęcie z reportażu "Strzały +Łucznika+", 
zamieszczonego w Gazecie Wyborczej zostało zrobione w czasie 
manifestacji pracowników "Łucznika" pod siedzibą MON w czerwcu 
ubiegłego roku. Na zdjęciu pracownicy +Łucznika+ przenoszą przez 
barierkę swojego kolegę, trafionego przez policję gumową kulą.
#001326
94 proc. respondentów OBOP uznało, że Polska powinna udzielać 
Polonii pomocy w nauce, szczególnie ojczystego języka. 84 proc. 
badanych uważa, że powinniśmy pomóc w powrocie do kraju rodakom 
mieszkającym na terenie b. ZSRR.
70 proc. pytanych przez Ośrodek Badania Opinii Publicznej 
stwierdziło, że nasza ojczyzna "ma jakieś zobowiązania" wobec 
rodaków mieszkających poza granicami kraju. Odmiennego zdania 
było 21 proc. respondentów. 
#001327
Najciekawsze i najnowsze wynalazki z W. Brytanii, od pułapki na 
karaluchy - po lekarstwo spowalniające rozwój AIDS można zobaczyć 
na wystawie "Produkty Tysiąclecia" w warszawskiej galerii 
Zachęta. 
#001328
Cztery jagnięta urodziła owca należąca do Józefa Pszczółki, 
gospodarza z Czernichowa koło Żywca na Podbeskidziu. Przeciętnie 
owca wydaje na świat dwa jagnięta, wyjątkowo trzy.
#001329
50-letni muzyk z Alzacji, Remy Bricka, zamierza pokonać Ocean 
Spokojny idąc po wodzie na gumowych nartach-pontonach i wiosłując 
dwustronnym wiosłem. W sobotę wyruszył z portu w Los Angeles, 
kierując się do oddalonego o prawie 12.000 km Sydney w Australii.
#001330
Andrzej Bachleda junior zdecydowanie wygrał slalom specjalny 
mistrzostw Polski w narciarstwie alpejskim, który odbył się w 
poniedziałek na stoku Jaworzyny Krynickiej. Wśród pań 
tirumfowała Czeszka Eva Kurfursterova. 
#001331
Koszykarze drużyny mistrza Polski Zeptera Śląska Wrocław w 
poniedziałek w godzinach popołudniowych polecieli samolotem 
czarterowym do Chorwacji, gdzie we wtorek (18.30) zagrają w 
rewanżu 1/4 finału Pucharu Saporty z KK Zadar.
#001332
Litewski kolarz Remigijus Lupeikis z polskiej grupy Mróz-
Supradyn wygrał w Noeba pierwszy etap wyścigu Dookoła Egiptu, 
jazdę indywidualną na dystansie 8 km. 
#001333
Katamaran "Polpharma-Warta" zakwalifikował się już do 
milenijnych, wokółziemskich regat The Race, pokonując atlantycką 
trasę. Jego kapitan Roman Paszke nie wykluczył swego udziału w 
tworzącym się polskim teamie, którego celem jest start w 
regatach o Puchar Ameryki.
#001334
Po dwóch finałowych wyścigach bojerowych mistrzostw świata, 
które odbywają się w Szwecji, na lodowej tafli jeziora 
Hjalmaren, drugie miejsce zajmuje Karol Jabłoński (Baza Mrągowo).
Prowadzi trzykrotny mistrz Europy, Szwed Thomas Karlsson. 
Na trzeciej pozycji jest aktualny mistrz świata, Amerykanin Ron 
Sherry.
#001335
Zwycięstwem Krystiana Pfeiffera (AZS Poznań) zakończył się 
ogólnopolski turniej tenisowy Era Winter Cup (pula nagród 10 
tys. zł) rozgrywany na kortach poznańskiego AZS. 
#001336
Dwóch polskich pięściarzy - Mariusz Cendrowski w wadze 
lekkopółśredniej i Wojciech Bartnik w ciężkiej (obaj Gwardia 
Wrocław) - wywalczyło do tej pory prawo startu w igrzyskach w 
Sydney. 
#001337
Estończyk Jaam Kirsipuu z francuskiej grupy AG2R wygrał w 
poniedziałek drugi etap kolarskiego wyścigu Paryż - Nicea i 
dzięki bonifikacie za zwycięstwo został liderem klasyfikacji. 
#001338
Tara Sloan, mistrzyni Kanady w pływaniu, powraca do zdrowia po 
poważnym wypadku samochodowym, ale nie ma szans, aby zawodniczka 
zakwalifikowała się do reprezentacji olimpijskiej.
#001339
Portugalia zgodziła się na wymianę informacji dotyczących 
"niebezpiecznych" kibiców przed finałami piłkarskich mistrzostw 
Europy w 2000 roku, poinformowało holenderskie ministerstwo 
spraw wewnętrznych. 
#001340
Detroit Pistons zwolnili w poniedziałek trenera Alvina 
Gentry'ego, po jego ponad dwuletniej pracy w klubie. Tymczasowym 
szkoleniowcem drużyny zawodowej ligi koszykówki NBA został jego 
asystent George Irvine. 
#001341
Argentyńczyk David Kenig z grupy Bianchi wygrał kolarski 
wyścig Dookoła Argentyny, zakończony w niedzielę w Cordobie. 
Drugie miejsce w klasyfikacji zajął polski zawodowiec z grupy 
Mróz - Grzegorz Wajs. 
#001342
Mariusz Czerkawski był jednym z wyróżniających się zawodników 
niedzielnego meczu NHL w Filadelfii. W 59 sekundzie dogrywki 
zdobył bramkę dla New York Islanders, decydującą o zwycięstwie 
nad miejscową drużyną Flyers 4:3. 
#001343
Narodowe związki piłkarskie w większości opowiedziały się 
przeciw wprowadzeniu przepisu o rozgrywaniu meczów towarzyskich 
tylko w jednym miesiącu letnim. 
#001344
Pochmurno z większymi przejaśnieniami, zwłaszcza na południowym 
zachodzie i południu kraju. Miejscami opady deszczu. Temp. maks. 
od 4 do 9 st. Wiatr umiarkowany i dość silny, porywisty, w 
porywach do około 18 m/s, a na Wybrzeżu do ok. 22 m/s, zachodni.
W Warszawie we wtorek pochmurno z przejaśnieniami. Słabe opady 
deszczu. Temp. maks. 7 st. Wiatr umiarkowany, okresami dość 
silny, porywisty. 
#001345
 Z powodu koniecznosci wprowadzenia niezbednych zmian w 
 infrastrukturze technicznej PRZEJSCIOWO wprowadzilismy wersje 
 Dziennika Internetowego wylacznie bez polskich znakow. Byc moze 
 wersje z polskimi znakami przywrocimy juz jutro... Na razie 
 wszystkich Panstwa, ktorzy zamowili wersje z polskimi znakami 
 diakrytycznymi, prosimy o cierpliwosc.
#001346
Prezydent Aleksander Kwasniewski uczestniczyl w piątych obradach 
Okrąglego Stolu, spotkaniu z wladzami kraju ponad 160 
przedstawicieli najwiekszych firm dzialających na polskim rynku.
"Droga do Unii, to dla Polski droga do modernizacji, ktora jest 
niezbedna, niezaleznie jak szybko w Unii bedziemy." - powiedzial 
prezydent.
"Data 2003 roku jako mozliwy termin naszej akcesji nadal jest 
realistyczna" - uwaza Aleksander Kwasniewski. Przypomnial, ze 
podobnego zdania byl przebywający niedawno w Polsce komisarz ds. 
rozszerzenia UE Guenter Verheugen.
Zdaniem prezydenta sceptykom nalezy przypominac, ze 
przemiany w Polsce rozpoczely sie w 1989 roku. "Gotowosc do 
czlonkostwa w UE w 2003, po 14 latach reform, nie jest wcale 
najlepszym osiągnieciem w Europie."
Dzis, drugiego dnia obrad Okrąglego Stolu, z jego 
uczestnikami spotka sie premier Jerzy Buzek.
#001347
Komisja Krajowa NSZZ "Solidarnosc" skrytykowala rząd i samorządy 
terytorialne za brak realnego programu tworzenia nowych miejsc 
pracy. Wedlug "S" najpowazniejszym obecnie problemem jest 
rosnące bezrobocie. We wtorek po posiedzeniu Komisji jej 
przewodniczący Marian Krzaklewski powiedzial, ze związek 
krytykuje rząd, ale jednoczesnie przedstawia konstruktywne 
rozwiązania i plan dzialan dla rządu i koalicji, by powstrzymac 
niekorzystne zjawiska i zahamowac rosnące niezadowolenie. "S" w 
swoim stanowisku wyznacza terminy realizacji konkretnych zadan, 
zapisanych w umowie koalicyjnej. Chce, by przed 20. rocznicą 
Porozumien Sierpniowych wprowadzone zostaly wszystkie wolne 
soboty, a potem 40-godzinny tydzien pracy, by do konca roku 
zostaly ustalone kryteria reprezentatywnosci związkow zawodowych 
i uchwalona ustawa o Komisji Trojstronnej, co powinno wzmocnic 
dialog spoleczny w Polsce. Konieczne jest upowszechnienie 
wlasnosci przez uwlaszczenie.
#001348
Klub SLD jest zaniepokojony brakiem "znaczących, spojnych i 
efektywnych" dzialan rządu w walce z bezrobociem. Sojusz domaga 
sie zatem jak wyzej - stosownej debaty parlamentarnej.
Podczas wtorkowej konferencji prasowej w Sejmie poslowie SLD 
zwracali uwage, ze od 1998 roku w Polsce nastepuje gwaltowny 
wzrost bezrobocia. Jolanta Banach przypomniala, ze w styczniu 
stopa bezrobocia wyniosla 13,6 proc. i byla wyzsza w stosunku do 
grudnia ubieglego roku o 0,6 proc. Wg Sojuszu glownymi 
przyczynami tego zjawiska są m.in.: spowolnienie tempa wzrostu 
gospodarczego, coraz czestsze zwolnienia grupowe i malejące 
naklady na Fundusz Pracy. Poslanka SLD dodala, ze liczba 
bezrobotnych zwiekszyla sie tez w związku z wprowadzonymi 
reformami spolecznymi.
#001349
gdyz glosowal przeciwko rozwiązaniom ulatwiającym tworzenie 
nowych miejsc pracy. Krzysztof Luft odpieral w ten sposob 
zarzuty Sojuszu dotyczące wzrostu bezrobocia. "To wlasnie SLD 
glosowal przeciwko takim rozwiązaniom w systemie podatkowym, 
ktore ulatwilyby tworzenie nowych miejsc pracy." - 
powiedzial rzecznik.
#001350
lącznie z harmonogramem niezbednych prac legislacyjnych - 
poinformowala PAP Justyna Kraszewska, rzecznik prasowy 
ministerstwa pracy. Bedą to szczegolowe rozwiązania dla 
wprowadzenia w zycie przyjetej 4 stycznia przez Rade Ministrow 
Narodowej Strategii Zatrudnienia i Rozwoju Zasobow Ludzkich.
#001351
Mowiąc to szef AWS podkreslil, ze ostateczną decyzje podejmie 
premier. Dodal, ze resort kultury obsadza AWS i przy 
obsadzie "swoich resortow" AWS wysluchuje opinii koalicjanta. 
"My przez media nie krytykujemy ministrow, ani kandydatow na 
ministrow w taki otwarty sposob, w jaki robi to UW."
AWS "moze myslec o jakims ruchu wymiennym z koalicjantem w 
sprawie obsadzanych stanowisk, ale dotychczas UW nie proponowala 
zadnej zamiany" - powiedzial Krzaklewski.
#001352
Tego zdania jest 55 proc. osob uczestniczących w najnowszym 
sondazu. W porownaniu do listopada liczba osob uwazających, ze 
rząd premiera Buzka dotrwa do konca kadencji wzrosla o 7 procent. 
16 proc. ankietowanych uwaza, ze obecny gabinet bedzie rządzil 
jeszcze przez rok, 12 proc. - ze "nie dluzej niz pol 
roku".
Niemal polowa ankietowanych (49 proc.) jest przekonana, ze w 
ciągu najblizszych 2-3 miesiecy zmiana premiera jest malo 
prawdopodobna. Przeciwnego zdania jest 36 proc. 
badanych.
"Pojawiająca sie w roznych wypowiedziach propozycja, by 
stanowisko premiera objąl Marian Krzaklewski, jest - zdaniem 
wiekszosci ankietowanych (74 proc.) - nie najlepszym pomyslem" - 
informuje CBOS. Tylko co dziesiąty ankietowany (11 proc.) 
chcialby, zeby Krzaklewski stanąl na czele rządu.
#001353
61 proc. Polakow glosowaloby za ponownym wyborem Kwasniewskiego 
na prezydenta. Jest za tym 88 proc. osob o poglądach lewicowych, 
70 proc. - o sympatiach centrolewicowych, a takze 36 proc. - 
centroprawicowych i 24 proc. - prawicowych. W tej ostatniej 
grupie nie ma polityka, ktory bylby wskazywany czesciej niz 
urzedujący prezydent - wynika z badania OBOP-u.
Zaden sposrod potencjalnych konkurentow Aleksandra 
Kwasniewskiego nie osiągnąlby wyniku dwucyfrowego wsrod ogolu 
wyborcow. Stosunkowo najwiecej glosow uzyskalby Andrzej 
Olechowski (7 proc.). Na trzecim miejscu znalezliby sie Lech 
Walesa i Marian Krzaklewski (po 4 proc.).
#001354
O uwolnienie poslanki UW od zarzutu "klamstwa lustracyjnego" 
wnosil - procz niej samej - zastepca Rzecznika Interesu 
Publicznego, ktory wczesniej sam wystąpil o jej 
zlustrowanie.
"Nie bylo ani wspolpracy, ani zgody na nią" - powiedziala w 
ustnym, jawnym uzasadnieniu wyroku przewodnicząca skladu 
sedziowskiego Krystyna Siergiej. Podkreslila, ze byla 
tylko "nieudolna proba zwerbowania".
Grazyna Staniszewska przyznala po wyroku, ze Rzecznik mial prawo 
wystąpic o jej lustracje. Powiedziala,  ze "duzą krzywdą" bylo 
wpisanie jej w 1992 r. na liste osob, figurujących w archiwach 
UB i SB jako konfidenci tych sluzb, sporządzoną przez owczesnego 
szefa MSW Antoniego Macierewicza". "Liczylam, ze jak tak powazny 
czlowiek sie zabiera do tej sprawy, to te papiery bedą 
przejrzane" - powiedziala o Macierewiczu.
Poslanka Staniszewska byla pierwszym lustrowanym parlamentarzystą UW.
#001355
Zdaniem minister w Kancelarii Prezydenta Barbary Labudy zakaz 
spotkania z prezydentem wydany przez szefa MSWiA Marka 
Biernackiego grupie kobiet pracujących w policji wykracza poza 
normy przyjete w cywilizowanym swiecie. "Czy to oznacza, ze 
policjanci w ogole nie bedą mogli sie z nikim spotykac i 
prezydent rowniez?" - spytala minister.
#001356
Trybunal Konstytucyjny orzekl we wtorek, ze zakaz dzialalnosci 
związkowej w wojsku nie jest sprzeczny z konstytucją. Wyrok 
Trybunalu jest ostateczny. Zdaniem TK charakter sluzby wojskowej 
i dyspozycyjnosc zolnierzy wymagają specjalnego podejscia, a 
"czlonkowie sil zbrojnych nie są kategorią osob, na ktore 
automatycznie rozciąga sie wolnosc związkowa". Trybunal zwrocil 
uwage, ze wojskowym przysluguje prawo tworzenia i wstepowania do 
stowarzyszen, o ile nie mają one charakteru politycznego.
Przepis ustawy o sluzbie wojskowej zolnierzy zawodowych z 1970 r. 
zaskarzyl Rzecznik Praw Obywatelskich, zarzucając mu niezgodnosc 
z konstytucją i Europejską Konwencją o Ochronie Praw Czlowieka i 
Podstawowych Wolnosci.
#001357
W Watykanie zaprezentowano dokument - "Pamiec i pojednanie: 
Kosciol i winy przeszlosci". Jeden z jego autorow, kardynal 
Joseph Ratzinger nazwal dokument "wyznaniem mea culpa" Kosciola 
katolickiego. We wprowadzeniu do 70-cio stronicowego dokumentu 
autorzy przypominają, ze papiez Jan Pawel II uznal rachunek 
sumienia Kosciola katolickiego za jedno z najistotniejszych 
zadan Jubileuszu 2000. Dokument podaje i szczegolowo omawia 
"kilka przykladow sytuacji, w ktorych, jak sie wydaje, synowie i 
corki Kosciola w istotny sposob przeciwstawili sie Ewangelii 
Jezusa Chrystusa". Przyklady te znajdują sie w podrozdzialach, 
zatytulowanych: "Podzial chrzescijan", "Uzycie sily w sluzbie 
prawdy", "Chrzescijanie i Zydzi" oraz "Nasza odpowiedzialnosc za 
zlo dnia dzisiejszego". 
Kard. Joseph Ratzinger, ktory od 1998 r. kierowal Miedzynarodową 
Komisją Teologiczną przygotowującą dokument powiedzial, ze 
Kosciol nie jest sądem i nie wydaje wyrokow. Dodal, ze trudno 
jest osądzac z dzisiejszego punktu widzenia wydarzenia sprzed 
kilkuset lat. 
#001358
Okolo 20 czlonkow Narodowo-Bolszewickiej Partii Rosji 
ochranianych przez 20 milicjantow manifestowalo we wtorek przez 
godzine przed polską ambasadą w Moskwie. 
"Polska zdrajczynią Slowian!", "Dobry Polak Dzierzynski, podly 
Polak Kwasniewski!" - skandowali manifestanci stojąc w snieznej 
zadymce. Oficjalnie "narodowi bolszewicy" protestowali przeciw 
atakom na przedstawicielstwa Federacji Rosyjskiej w Polsce. 
"Pozycja geopolityczna Rosji jest prosta - musimy dzialac wedlug 
zasady "dziel i rządz!" - powiedzial lider partii Eduard Limonow 
wyjasniając, dlaczego na manifestacji pojawilo sie haslo 
"Odbudujemy pakt Ribbentrop-Molotow". "Czeczencow (wyslac) do 
Polski!" - krzyczeli manifestanci, a Limonow nazwal Polske 
"podpaską miedzy Niemcami a Rosją", bo, jak powiedzial, "jest 
cienka i duzo wchlania".
#001359
Polska za wolno dostosowuje sie do regul Unii Europejskiej w 
ochronie srodowiska - ocenila komisarz UE ds. srodowiska, 
Szwedka Margot Wallstroem. Zaprzeczyla jednak, jakoby Komisja 
Europejska zamierzala jeszcze zaostrzac kryteria przyjmowania 
kandydatow w obawie, ze populisci w rodzaju Austriaka Joerga 
Haidera wykorzystają do swoich politycznych celow strach 
obywateli UE przed poszerzeniem. 
Koszty pelnego dostosowania ocenia sie na 35 mld euro. Wbrew 
zapowiedziom Wallstroem sprzed kilku miesiecy, Komisja nie byla 
dotąd w stanie oszacowac korzysci, jakie dostosowanie przyniesie 
Polsce. Takich szacunkow nie ma tez polski rząd. 
#001360
Polscy dyplomaci w Brukseli przyznali, ze Polska opozniala sie w 
dostosowaniu prawa do unijnych regul ochrony srodowiska, ale 
podkreslali, ze w ostatnich miesiącach nastąpilo przyspieszenie. 
Byla to reakcja na wypowiedz unijnej komisarz ds. srodowiska, 
Szwedki Margot Wallstroem dla polskiej prasy, ze Polska za wolno 
dostosowuje sie w tym zakresie i domaga sie zbyt wielu zbyt 
dlugich okresow dostosowawczych po przystąpieniu do UE.
#001361
We wtorek po raz pierwszy zebral sie w siedzibie Rady Unii 
Europejskiej w Brukseli tymczasowy Komitet Wojskowy UE na 
szczeblu wysokich rangą oficerow z 15 panstw. Tymczasowe cialo 
przeksztalci sie w staly komitet w przyszlym roku. Jego zadaniem 
bedzie ocena wojskowa zamierzen Unii w ramach tworzonej wspolnej 
polityki bezpieczenstwa i obrony, a w przyszlosci - rowniez 
planow ewentualnych operacji wojskowych UE na wypadek kryzysu 
poza jej granicami. 
#001362
W Kosovskiej Mitrovicy znow doszlo do eskalacji napiecia. W 
strzelaninie w serbskiej czesci miasta rannych zostalo 
kilkadziesiąt osob: francuscy zolnierze KFOR, Serbowie i 
Albanczycy. Wg roznych zrodel, rannych zostalo od 7 do 16 
zolnierzy KFOR, od 10 do 20 Serbow i trzech Albanczykow. 
Rzecznik misji ONZ w Kosowie wyjasnil, ze strzelanina w 
podzielonej na serbską i albanską czesc Mitrovicy rozpoczela sie 
od klotni miedzy mlodym Albanczykiem i Serbem. Na pomoc 
Francuzom, ktorym podlega Mitrovica, dowodztwo KFOR sciąga 
posilki z innych kontyngentow w Kosowie. 
Wkrotce do miasta przybedą Polacy. Mają byc rozmieszczeni w 
Mitrovicy w czwartek. Nasz pododdzial bedzie "wzmocniony 
elementami sil specjalnych USA".
#001363
Sily miedzynarodowe KFOR w Kosowie oskarzyly Albanczykow o 
odpowiedzialnosc za wtorkową eskalacje napiecia w Kosovskiej 
Mitrovicy.  "Z tego co obecnie wiemy wynika, ze to Albanczycy 
rzucili wszystkie granaty i strzelali. Musimy jednak dalej 
prowadzic sledztwo" - powiedzial dziennikarzom pplk Patrick 
Chanliau, rzecznik prasowy KFOR w Kosovskiej Mitrovicy, dodając, 
ze zolnierze KFOR zatrzymali 4 Albanczykow. Poinformowal tez, ze 
wydluzono godzine policyjną w Mitrovicy. Obecnie rozpoczyna sie 
ona o godzinie 20.00, czyli dwie godziny wczesniej. 
#001364
Rosyjski minister spraw zagranicznych Igor Iwanow wyrazil 
zaniepokojenie rosnącym napieciem w Kosowie i zaapelowal o 
"wlasciwe kroki" przeciwko separatystom i ekstremistom. Iwanow, 
ktory spotkal sie z wyslannikiem ONZ na Balkany Carlem Bildtem, 
zaapelowal do czlonkow Rady Bezpieczenstwa o powstrzymanie fali 
przemocy w Kosowie. 
Zarowno Bildt jak i Iwanow byli zgodni co do potrzeby wiekszej 
ochrony Serbow w Kosowie i albanskiej mniejszosci etnicznej w 
poludniowej Serbii. 
#001365
P.o. prezydenta Rosji Wladimir Putin broni idei zblizenia 
politycznego pomiedzy Moskwą a NATO zapewniając, ze 
przystąpienie Rosji do sojuszu nie byloby czyms "anormalnym". 
NATO jest organizacją skladającą sie z dwoch elementow - 
wojskowego i politycznego, wyjasnil Putin. "Czesc polityczna 
nabiera coraz wiekszego znaczenia. Jesli mowi sie o niej, 
jestesmy gotowi do wspolpracy". Putin dodal, ze jednak w czesci 
wojskowej "istnieją pewne problemy". "Jesli ogranizacja wojskowa 
podejmie decyzje podobne do tych, ktore podjelo NATO wobec 
Jugoslawii, to nam to nie odpowiada i nie jestesmy gotowi do 
niej wstąpic" - podkreslil. 
#001366
Rosyjski minister obrony marszalek Igor Siergiejew ocenil, ze 
sily czeczenskie liczą nie wiecej niz 2,5-3,5 tysiąca 
bojownikow, ktorych glownym celem jest obecnie opuszczenie 
zajmowanej przez Rosjan republiki. Siergiejew podkreslil, ze 
"glowne sily ugrupowan bandyckich zostaly rozbite", a ostatnie 
wieksze zgrupowanie bojownikow czeczenskich jest otoczone przez 
wojska federalne na obszarze dlugim na 10-15, a szerokim na 4-5 
kilometrow pomiedzy miejscowosciami Ulus-Kert i Selmentauzen na 
wschod od wąwozu argunskiego. "Bojownicy usilują wydostac sie do 
(lezącego na wschod od Czeczenii) Dagestanu, skąd zamierzają 
pojsc w gory i ostatecznie uciec do Gruzji i Azerbejdzanu" - 
dodal Siergiejew.
#001367
Ok. 1400 Czeczenow ucieklo w minionym tygodniu do Inguszetii 
przed ostrzalem poludniowej gorzystej czesci Czeczenii i walkami 
w tym regionie - podala agencja ONZ ds. uchodzcow. Kris Janowski 
z Urzedu Wysokiego Komisarza ONZ ds. Uchodzcow (UNHCR) nazwal 
alarmującymi doniesienia o znecaniu sie rosyjskich zolnierzy nad 
czeczenskimi cywilami powracającymi z sąsiedniej Inguszetii. 
#001368
Andriej Babicki, korespodent wojenny Radia Swoboda poinformowal, 
ze wladze nie zezwolą mu na opuszczenie kraju. Babicki zamierzal 
wyjechac do Strasburga na zaproszenie Rady Europy.
Wg Babickiego, wladze obawiają sie, ze bedzie chcial wyemigrowac 
na Zachod, aby uciec przed oskarzeniem o posiadanie falszywego 
paszportu i innymi oskarzeniami związanymi z jego pracą w 
Czeczenii w charakterze korespondenta wojennego. 
W tej sytuacji Babicki zamierza spotkac sie z delegacją Rady 
Europy, ktora bedzie w srode w Moskwie. Ma zamiar pokazac 
przedstawicielom RE kasete wideo, ktorą nakrecil w Groznym, 
rejestrując cierpienia cywilow czeczenskich spowodowane 
rosyjskimi bombardowaniami.
#001369
Pierwszy amerykanski samolot wojskowy przylecial we wtorek do 
Maputo - stolicy dotknietego katastrofalną powodzią  Mozambiku. 
Zachodzą jednak obawy, ze dalsze opady deszczu utrudnią akcje 
ratunkową. Waszyngton odrzucil tymczasem miedzynarodową krytyke 
w sprawie zbyt pozno podjetej akcji pomocy dla ofiar powodzi. 
Czlonkowie organizacji pomocowych dostarczają codziennie 100 ton 
zywnosci, w tym ryz i suchary o wysokiej zawartosci protein 250 
tysiącom osob w 72 specjalnych obozach. Wg szacunkow krajowego 
osrodka ds. klesk zywiolowych, powodz dotknela ok. 950 tys. 
mieszkancow 19-milionowego Mozambiku. Zachod dotychczas obiecal 
103 mln dolarow na pomoc w odbudowie tego kraju. Prezydent 
Mozambiku Chissano prosil o umorzenie calosci wynoszącego 8,3 
mld dolarow dlugu i przyznanie 250 mln dolarow pomocy.
#001370
Podczas wtorkowej sesji warszawskiej Gieldy Papierow 
Wartosciowych spadl kurs 135 akcji, 66 wzrosl, a 17 nie zmienil 
sie. Na rynku NFI spadly notowania 11 funduszy, a czterech 
wzrosly. WIG spadl o 2,6 proc. do 21.765,7 pkt.
#001371
Poniedzialkowy optymizm inwestorow nie przeniosl sie na wtorkowy 
fixing. Najwyrazniej przestraszyli sie oni poniedzialkowego 
prawie 200-pkt spadku indeksu nowojorskiej gieldy (Dow Jones) - 
uwaza Marek Pokrywka, makler DM BOŚ.
"Dodatkowo zblizająca sie rocznica historycznego krachu 
gieldowego w Warszawie z marca 1994 roku moze rowniez powodowac 
niechec do inwestowania w akcej."
Zdaniem maklera, wtorkowy spadek mozna scharakteryzowac jako 
korekte techniczną. Świadczy o tym gwaltowny spadek obrotow, 
ktory towarzyszyl wtorkowej znizce.
Ze wskazan analizy technicznej wynika, ze silna linia wsparcia 
dla WIG-20 znajduje sie przy 2.250 pkt. Dopoki ten indeks 
znajduje sie powyzej tego poziomu, szanse na kontynuacje 
wzrostow są bardzo duze. "Jesli dalszej znizce cen akcji spolek 
gieldowych towarzyszyc bedą spadające obroty, jest szansa na 
rychlą poprawe koniunktury" - powiedzial makler.
We wtorek, po raz kolejny, widoczny byl odwrot inwestorow od 
spolek teleinformatycznych. Indeks tego sektora poniosl 
najwiekszą strate wsrod branzowych wskaznikow. Kurs Optimusa 
zmalal o 9,2 proc., Prokomu o 5,7 proc., a Elektrimu o 4,9 proc.
#001372
Deficyt budzetu po lutym wzrosl do 27-29 proc. rocznego planu, 
z 5,7 proc. po styczniu.
#001373
Polska oferuje 10-letnie euroobligacje w kwocie 600 mln euro, a 
nie, jak poprzednio planowano, 400 mln euro. Oprocentowanie 
wyniesie 6,00 proc.
#001374
Rezerwy oficjalne brutto wzrosly w lutym do 25 mld 604,2 mln 
USD z 25 mld 572,7 mln USD w styczniu. W porownaniu z koncem 
lutego 1999 roku rezerwy spadly o 1 mld 202,7 mln USD.
#001375
Polska powinna dązyc do stabilizacji zlotego przed 
przystąpieniem do Europejskiej Wspolnoty Monetarnej - uwaza
Robert Mundell, ubiegloroczny laureat nagrody Nobla z dziedziny 
ekonomii.
#001376
W lutym wskaznik ogolnego klimatu koniunktury w przetworstwie 
przemyslowym byl lepszy od zanotowanego w zeszlym miesiącu o 2 
punkty. Uksztaltowal sie na poziomie plus 9.
#001377
Urząd Regulacji Telekomunikacji bedzie organem odpowiedzialnym 
za rynek telekomunikacyjny i przyznawanie czestotliwosci - 
zaklada autopoprawka ministra lącznosci do Prawa 
telekomunikacyjnego, ktorą we wtorek przyjąl rząd.
#001378
We wtorek rząd przyjąl projekt zmian w ustawie o 
komercjalizacji i prywatyzacji przedsiebiorstw panstwowych, 
godząc sie na przekazanie 7 proc. akcji prywatyzowanych spolek 
na uwlaszczenie posrednie.
#001379
Gielda Papierow Wartosciowych zamierza zwiekszyc dochody ze 
sprzedazy danych gieldowych.
#001380
Krotka lista firm zainteresowanych zakupem 25-35 akcji TP SA 
bedzie znana w ciągu 10 dni.
#001381
Fiat Ferroviario rozwaza wystąpienie o zwrot od PKP kosztow 
poniesionych na promocje Pendolino i udzial w przetargu
ogloszonym przez kolej.
#001382
Rozpoczela sie prywatyzacja Legnickiej Fabryki Fortepianow i 
Pianin Legnica SA. Spolka wyprodukowala w ubieglym roku 1300 
pianin. Mimo to odnotowala blisko 2 mln zlotych straty.
#001383
We wtorek cena ropy na swiecie przekroczyla 30 dolarow za 
barylke i osiągnela najwyzszy poziom od 9 lat. Zdaniem 
analitykow jesli wysokie ceny utrzymają sie dluzej to polskie 
rafinerie zdecydują sie na kolejną podwyzke cen paliw.
#001384
Światowy gigant samochodowy DaimlerChrysler prawdopodobnie kupi 
30 proc. udzialow, przezywającej powazne klopoty finansowe, 
japonskiej firmy Mitsubishi.
#001385
Przetarg na udzialy koncernu motoryzacyjnego Daewoo Motor Co 
dotyczyc bedzie nie tylko sprzedazy zakladow produkujących auta 
osobowe, ale rowniez znajdujących sie w Korei fabryk samochodow 
ciezarowych i autobusow.
#001386
Kanclerz Niemiec Gerhard Schroeder zaproponowal Horstowi 
Koehlerowi, aktualnemu szefowi Europejskiego Banku Odbudowy i 
Rozwoju, kandydowanie na stanowisko szefa Miedzynarodowego 
Funduszu Walutowego.
#001387
Ukraina weszla na droge stalego wzrostu produkcji   
przemyslowej - oswiadczyl we wtorek premier Wiktor Juszczenko. W
styczniu i lutym w porownaniu do analogicznego okresu roku 
poprzedniego produkcja wzrosla o 10,2 proc. Juszczenko twierdzi, 
ze jest to stala tendencja.
#001388
Wartosc rezerw dewizowych Tajwanu w koncu lutego wzrosla do 
rekordowego poziomu 113,64 miliarda dolarow amerykanskich.
#001389
Dwa czolowe banki niemieckie, dotychczas ze sobą rywalizujące, 
prowadzą rozmowy w sprawie przyszlej fuzji - ujawnil we wtorek 
brytyjski dziennik "Financial Times". Rozmowy miedzy Deutsche 
Bank i Dresdner Bank przebiegają "pozytywnie", a publiczne 
ujawnienie ich wynikow moze nastąpic juz w najblizszych dniach - 
pisze londynska gazeta. Rzecznik Deutsche Bank Dierk Hartwig 
powiedzial, ze dwa banki rozmawiają o "szeroko zakrojonej 
wspolpracy i rozmowy są zaawansowane".
Niemiecki dziennik "Bild" podal we wtorek, powolując sie na 
artykul z najblizszego numeru czasopisma "Manager", ze rady 
nadzorcze obu bankow opowiedzą sie w tym tygodniu za fuzją. 
Posuniecie to bowiem przyniesie oszczednosci, a tym samym 
zwiekszy zyski i zapewni akcjonariuszom wyzsze dywidendy.
Deutsche Bank otwiera liste najwiekszych bankow Niemiec, a 
Dresdner Bank jest na niej na trzecim miejscu. Lącznie mają 
przeszlo 10 milionow klientow.
Aktywa Deutsche Banku wynosily pod koniec ubieglego roku 840 mld 
euro (806,9 mld dolarow), a Dresdner Banku, wedlug stanu z 30 
wrzesnia 1999 roku, 410 mld euro. Polączenie obu niemieckich 
bankow doprowadziloby do powstania najwiekszej na swiecie grupy 
bankowej, dysponującej kapitalem w wysokosci okolo 1,2 biliona 
(tysiąca dwustu miliardow) dolarow.
#001390
13 marca w warszawskim Teatrze na Woli rozpocznie sie druga 
edycja festiwalu "Male sztuki z wielkimi aktorami". W tym roku 
zobaczymy m.in. Jerzego Stuhra, Anne Dymną, Aldone Grochal, Ige 
Mayr oraz Igora Przegrodzkiego.  Przeglądu  ma stanowic 
uporządkowaną artystycznie prezentacje najciekawszych, 
najatrakcyjniejszych aktorsko i wartosciowych literacko 
maloobsadowych przedstawien teatralnych. W zamierzeniu 
organizatorow mają to byc sztuki przede wszystkim spoza 
Warszawy, choc w zeszlym roku znalazly sie na nim rowniez dwa 
przedstawienia zrealizowane w stolicy, ktore nie trafily do 
stalego repertuaru zadnego z warszawskich teatrow. 
Tegoroczna edycja festiwalu rozpocznie sie "Kontrabasistą" 
Patricka Suskinda w rezyserii i wykonaniu Jerzego Stuhra. Z tym 
spektaklem, przygotowanym w dwu wersjach jezykowych - polskiej i 
wloskiej - Jerzy Stuhr odbyl tournee przez Wlochy, Kanade, USA, 
Anglie, Niemcy i Austrie, wykonując go ponad 500 razy. 
#001391
Wystawe portretow wiezniow obozu Auschwitz-Birkenau, wykonanych 
przez innych wiezniow, otwarto w srode w Panstwowym Muzeum 
Auschwitz-Birkenau w Oswiecimiu. Autorami 87 prezentowanych 
portretow - wykonanych zarowno nielegalnie, jak i na zlecenie SS-
manow - są m.in. Xawery Dunikowski, Wincenty Gawron, Dinah 
Gottliebova (Babbitt), Stanislaw Gutkiewicz, Franciszek 
Jazwiecki, Mieczyslaw Koscielniak, Marian Ruzamski i Leon 
Turalski. Portrety wykonane są roznymi technikami: są to rysunki 
olowkiem, akwarele i prace olejne. 
#001392
w poznanskiej Bibliotece Uniwersyteckiej. 
Natalia Tulasiewiczowna ukonczyla w 1933 roku polonistyke na 
Uniwersytecie Adama Mickiewicza. Pracowala w Prywatnej Szkole 
Powszechnej sw. Kazimierza oraz w Prywatnym Gimnazjum Siostr 
Urszulanek w Poznaniu.  W 1943  dobrowolnie - jako pelnomocnik 
powolanej przez Delegature Rządu RP na Kraj organizacji "Zachod" 
- opiekowala sie Polakami wywiezionym na roboty do Rzeszy. 
Dzielila los robotnic przymusowych w Hannowerze niosąc im 
pocieche duchową. W 1944  zzdekonspirowana i osadzona w obozie w 
Ravensbrueck. Po serii przesluchan wycienczona i chora,  w Wielki 
Piątek 1945 znalazla sie w ostatniej przed wyzwoleniem grupie 
wiezniow, ktorych zagazowano. W ubieglym roku - w grupie 108 
meczennikow II wojny swiatowej - zostala beatyfikowana.
#001393
Teatr Ludowy odmowil  wydania sprzetu Teatru Ewy Demarczyk 
wladzom gminy Bochnia. Burmistrz Bochni zapowiada, ze wystąpi na 
droge sądową.
#001394
Brytyjski kompozytor i producent William Orbit przyjechal do 
Warszawy promowac swoją najnowszą plyte "Pieces In a Modern 
Style".  "Pieces In A Modern Style" to 11 kompozycji muzyki 
klasycznej w uwspolczesnionych, opracowanych przez Orbita, 
wersjach. Na najnowszej plycie Orbita są takze dwa utwory 
polskiego kompozytora Henryka Goreckiego.
#001395
Rekordowe obroty w wysokosci 2 miliardow 300 milionow dolarow 
zanotowal w ub. roku nowojorski dom aukcyjny Christie. Z raportu 
finansowego Christie wynika, ze w 1999 r dwiescie dziel sztuki 
osiągnelo cene przekraczającą milion dolarow. 
#001396
XVIII-wieczne krzeslo z buduaru krolowej Marii Antoniny w palacu 
w Wersalu sprzedano za rekordową kwote 2,5 mln frankow (366 
tysiecy dolarow) w paryskim domu aukcyjnym Drouot.Mebel ten, 
sygnowany nazwiskiem Jacoba, wykonano w 1765 roku.
#001397
Powstanie panstwa polskiego w X wieku bylo dzielem zaledwie 
jednego pokolenia. Nowe badania zmieniają calkowicie spojrzenie 
na początki Polski - powiedzial PAP prof. Przemyslaw Urbanczyk z 
Instytutu Archeologii i Etnologii PAN. Odkrycia, ktore 
przyniosly badania archeologiczne, zmienily dotychczasowe 
spojrzenie na historie Polski.
Wczesniej tworzenie sie polskiej panstwowosci widziano jako 
proces ewolucyjny, dokonujący sie w ciągu dlugiego czasu. Jednak 
w swietle ostatnich badan okazalo sie, ze powstanie panstwa 
polskiego bylo prawdziwą rewolucją. Mieszko zerwal z tradycją i 
stworzyl od podstaw nowe panstwo, zmieniając wszystko - od 
religii poprzez system polityczny, militarny, az po gospodarczy. 
Badania wykazaly, ze niemal wszystkie miasta o rodowodzie 
wczesnopiastowskim budowano od podstaw w drugiej polowie X w.
#001398
Polacy przed tysiącem lat, w roku Zjazdu Gnieznienskiego, 
ubierali sie wedlug najnowszej europejskiej mody - powiedziala 
PAP prof. Anna Sieradzka z Instytutu Historii Sztuki 
Uniwersytetu Warszawskiego. Wedlug niej, ostatnie badania 
obalają mit o lniano-siermieznej Polsce wsczesnopiastowskiej.
Najpopularniejszym ubiorem byla tunika, ktorej rodowod siega 
starozytnego Rzymu. Noszone byly dlugie tuniki do kostek 
- jako stroj paradny i krotkie do kolan - uzywane do pracy czy 
podrozy. Tuniki kobiece byly szersze i dluzsze niz meskie. Mialy 
tez szerokie zwieszające sie rekawy. W czasach Boleslawa 
Chrobrego meska moda docierala do Polski glownie z Wloch i 
Niemiec. Damska z Biznacjum. Piastowie zenili sie z 
ksiezniczkami czeskimi, wegierskimi, ruskimi, ktore wprowadzaly 
w naszym kraju mode bizantyjską. Charakteryzowala sie ona 
wschodnim przepychem, bogatą bizuterią, jedwabiami. 
#001399
Archeolodzy i historycy odtworzyli i udokumentowali trase 
przejazdu cesarza Ottona III przez ziemie polskie na Zjazd 
Gnieznienski  - poinformowal PAP dr Maciej Przybyl z Muzeum 
Archeologicznego w Poznaniu. W kwietniu odbedzie sie w Poznaniu 
konferencja naukowa podsumowująca wyniki badan. 
Dr Przybyl zwraca uwage na zadziwiające - jak na owe czasy - 
tempo, w jakim przemieszczal sie cesarz po drogach 
wczesnosredniowiecznej Europy - w dodatku zimą i wczesną wiosną. 
Ze zrodel historycznych wiadomo, ze Cesarz w drugiej polowie 
grudnia 999 r. opuscil Rzym, Boze Narodzenie spedzil w Rawennie, 
a 1 stycznia 1000 roku bawil w Weronie we Wloszech. 17 stycznia 
Otton III byl juz w Ratyzbonie w Bawarii, zas w polowie lutego - 
w Misni, skąd wyruszyl w kierunku Polski.
#001400
Zasady rekrutacji na studia w roku akademickim 2000/01 nie 
zmienią sie. Egzaminy wstepne na uczelnie rozpoczną sie 25 
czerwca i potrwają do 15 lipca. Za egzamin kandydaci bedą 
musieli zaplacic 70 zlotych. Studia dzienne na uczelniach 
panstwowych pozostaną bezplatne, za zaoczne i wieczorowe 
studenci bedą musieli, jak dotychczas, zaplacic.
#001401
Stan piecioletniej dziewczynki, u ktorej w poniedzialek 
wszczepiono po raz pierwszy w Polsce endoproteze jest bardzo 
dobry - poinformowal PAP prof. Wojciech Wozniak z Instytutu 
Matki i Dziecka w Warszawie. Ruchoma czesc sprowadzonej z Anglii 
endoprotezy bedzie wydluzac sie wraz z rosnącą konczyną.
#001402
Niektore leki antygorączkowe i antyalergiczne są dla kierowcow 
samochodow bardziej niebezpieczne niz picie alkoholu. 
#001403
Szczepionka opracowana na bazie wirusa przeciw wsciekliznie 
zaaplikowana myszom zarazonym wirusem HIV okazala sie skuteczna, 
pobudzając produkowanie przez ich organizm przeciwcial i 
limfocytow.
#001404
Sensacyjne posuniecie amerykanskiego portalu internetowego 
Alta Vista, ktory zaoferowal Brytyjczykom supertani dostep do 
internetu, ma szanse zaostrzyc walke konkurencyjną miedzy 
dostawcami uslug internetowych. Istota oferty Alta Vista polega 
na tym, ze internauci bedą lączyc sie z siecią przez darmowy 
numer Alta Visty zaczynający sie na 0-800. Zaplacą  nie wiecej 
niz 50 funtow szterlingow rocznie za nieograniczony dostep do 
cyberprzestrzeni. Freeserve i jego najwiekszy rywal na rynku 
brytyjskim America Online UK (AOL UK) natychmiast przystąpily do 
przygotowywania oferty dla klientow, porownywalnej z tym, co 
proponuje Alta Vista. Eksperci przewidują, ze oferta bedzie 
gotowa za kilka tygodni i byc moze okaze sie nawet troche 
korzystniejsza. Specjalisci przewidują, ze rezultatem 
zapowiadającej sie walki konkurencyjnej  bedzie przeniesienie 
srodka ciezkosci z samego dostepu do internetu na jakosc 
portali, na ktorą skladają sie oferowane tresci, mozliwosci 
przeszukiwania cyberprzestrzeni, uslugi handlowe, bankowe itp. 
Wszystkich chce natomiast przebic na brytyjskim rynku spolka 
kablowa NTL, ktora zapowiedziala, ze od kwietnia zaoferuje 
nieograniczony dostep do internetu za... 10 funtow szterlingow 
rocznie.
#001405
Kraje Unii Europejskiej nie zatrudniają wystarczającej liczby 
kobiet - uwaza Anna Diamantopulu, komisarz europejska ds. 
zatrudnienia i polityki socjalnej. "Kobiety wciąz padają ofiarą 
dyskryminacji na rynku pracy w Europie" - podkreslila pani 
Diamantopulu we wtorek na konferencji prasowej w Tokio. - Walka 
z dyskryminacją plciową ma nie tylko wymiar moralny, ale rowniez 
ekonomiczny".
"W Europie zatrudnienie znajduje okolo 50 proc. kobiet w wieku 
produkcyjnym, podczas gdy w USA - prawie 68 proc. - mowila. - Ta 
roznica kosztuje Europe miliony dolarow i jest jednym z powodow, 
dla ktorych USA wyprzedzają Europe jezeli chodzi o zatrudnienie".    
Wg ONZ-owskiego raportu z 1995 roku, Szwecja, Dania, Finlandia i 
Norwegia to cztery najbardziej postepowe kraje na swiecie, 
jezeli chodzi o zrownanie praw mezczyzn i kobiet, ale tylko pod 
wzgledem liczby kobiet w rządzie i parlamencie. 
#001406
We Wloszech w ciągu osiemnastu lat o ok. 40 procent spadla liczba 
usuwanych ciązy. W kraju, w ktorym aborcje zalegalizowano w 1978 
roku, dzis jest ona coraz mniej popularna.
Niepokojącym zjawiskiem jest jednak wzrost przypadkow usuwania 
ciązy przez dziewczeta niepelnoletnie. W 1980 roku usuniecie 
ciązy mialo za sobą przecietnie 45 na 10 tys. dziewcząt w wieku 
od 15 do 18 lat. W 1998 roku na doswiadczenia związane z aborcją 
mialo za sobą 65na 10 tys. nastolatek. Ogolnokrajowy spadek 
liczby aborcji odbywa sie pomimo niewielkiego stosowania we 
Wloszech srodkow antykoncepcyjnych. Pigulki antykoncepcyjnej 
uzywa zaledwie od 14 do 21 proc. Wloszek, zas srodkow 
wczesnoporonnych (tzw. spirali) - od 3 do 7 proc.
#001407
Na indonezyjskiej Sumatrze ponownie plonie dzungla - wypalana 
przede wszystkim by zrobic miejsce dla lukratywnych plantacji. 
Pozary spowodowaly pojawienie sie smogu nad calą wyspą a takze - 
w krajach osciennych.
#001408
Bezplatny przejazd komunikacją miejską i inne swiadczenia 
socjalne dla zolnierzy, ktorzy walczyli w Czeczenii, zaoferowaly 
wladze Tambowa, miasta w srodkowej Rosji. W przypadku smierci 
wojskowego zasilek w wysokosci 20 minimalnych pensji z 
miejskiego funduszu socjalnego otrzyma jego rodzina. Z 
przywilejow dla weteranow wojny w Czeczenii lub ich rodzin 
skorzystają trzy tys.mieszkancow Tambowa.
#001409
300 mln funtow ma kosztowac najdrozsza w historii przeprowadzka 
brytyjskich szpiegow z centrum globalnego podsluchu (GCHQ). To 
jedna z brytyjskich sluzb specjalnych wspolpracująca scisle z 
wywiadem i kontrwywiadem. Nowa siedziba centrum - wielkosci 
stadionu Wembley - znajduje sie niespelna 7 km od starej. Jej 
budowa kosztowala 330 mln funtow, czyli niewiele wiecej niz sama 
przeprowadzka. W przeliczeniu na jednego pracownika centrum, a 
jest ich w 4,5 tys., przeprowadzka bedzie kosztowac 66 tys. 
funtow (ponad 100 tys. dolarow). 
#001410
Wymogi protokolu dyplomatycznego tylko przeszkadzaly we wtorek 
szefowej Departamentu Stanu USA Madeleine Albright i czeskiemu 
ministrowi spraw zagranicznych Janowi Kavanowi w dialogu. 
Albright - Prazanka z urodzenia - pozdrowila kolege w wolnym od 
obcego akcentu jezyku czeskim, ale "jako obywatelka USA" musiala 
nastepnie przejsc na angielski. Z kolei Kavan, jako Czech, 
musial sie zwracac do Madeleine Albright po czesku, chociaz mowi 
perfekt po angielsku - urodzil sie w Londynie i spedzil tam 
wiekszosc zycia. 
#001411
W ostatnich dniach najwiekszego i najdrozszego karnawalu w 
historii Rio de Janeiro krolowaly panie ubrane w stroje topless.
Najwiekszy skandal wywolala defilada jednej ze szkol samby, w 
ktorej wzieli udzial tancerze w habitach mnisich, niosący 
czterometrowy drewniany krzyz. Na platformach widnial wizerunek 
Dziewicy Maryi. Policja, na prosbe arcybiskupa Rio de Janeiro, 
początkowo skonfiskowala religijne akcesoria, ale sąd nakazal 
ich zwrot.
#001412
Cztery pary z angielskiego Liverpoolu zamierzają uczcic 
przypadającą w piątek 60. rocznice urodzin Johna Lennona... 
leząc w lozku. Ci, ktorzy wytrzymają najdluzej dostaną od 
lokalnej stacji radiowej 10 tysiecy funtow.
#001413
FC Barcelona jako pierwsza druzyna zapewnila sobie awans do 
cwiercfinalow pilkarskiej Ligi Mistrzow. Pilkarze katalonskiego 
zespolu dokonali tego po wtorkowym zwyciestwie na wyjezdzie 2:0 
z FC Porto. Wtorek byl pierwszym dniem rewanzow drugiej rundy 
rozgrywek grupowych LM. W pierwszym spotkaniu miedzy FC 
Barceloną i FC Porto lepsza okazala sie druzyna hiszpanska, 
ktora wygrala 4:2.
#001414
W rewanzowym meczu 1/4 finalu Pucharu Saporty KK Zadar pokonal 
Zepter Śląsk Wroclaw 69:64. Pierwszy mecz, we Wroclawiu, wygral 
Zadar 63:56 i on awansowal do polfinalu Pucharu Saporty.
#001415
Koszykarze FC Porto w rewanzowym meczu cwiercifinalu Pucharu 
Saporty pokonali Rytas Wilno 87:77 (45:33). Pierwszy mecz 93:73 
dla Rytas, ktory awansowal do polfinalow.
#001416
Po siedmiu rundach 17. miedzynarodowego turnieju szachowego w 
Linares na czele klasyfikacji są Gari Kasparow i Wladimir 
Kramnik (obaj Rosja), ktorzy mają po 4,5 pkt. Wszystkie 
pojedynki siodmej rundy zakonczyly sie remisami.
#001417
Wloch Fabio Baldato z grupy Fassa Bortolo wygral we wtorek 
trzeci etap kolarskiego wyscigu Paryz - Nicea. Na trasie z 
Nevers do Belleville o dlugosci 206 kilometrow Baldato 
wyprzedzil swojego rodaka Giuliano Figuerasa. Trzecie miejsce 
zająl Francuz Laurent Brochard (Jean Delatour), ktory objąl 
prowadzenie w klasyfikacji generalnej.
#001418
Litewski kolarz Remigijus Lupeikis z grupy Mroz-Supradyn wygral 
we wtorek drugi etap kolarskiego wyscigu Dookola Egiptu (Noeba-
Taba-Noeba, 155 km) i umocnil sie na prowadzeniu w klasyfikacji 
generalnej.
#001419
Jagna Marczulajtis i Andrzej Kaim zdobyli w Szczawnicy, na 
trasie FIS Palenica, zlote medale snowboardowych mistrzostw 
Polski w slalomie rownoleglym. Ostatnia konkurencja imprezy 
miala rekordową obsade - startowalo 56 zawodnikow i 24 
zawodniczki.
#001420
Ukrainiec Oleg Blochin zostal trenerem wystepującego w greckiej 
ekstraklasie Ionikosu Nikea. Byly gracz kijowskiego Dynama i 
reprezentacji Zwiąku Radzieckiego zastąpil na stanowisku 
szkoleniowca Ionikosu Socratisa Gemelosa, ktory czsowo pelnil 
obowiązki opiekuna pierwszego zespolu.
#001421
Jeden z czolowych hiszpanskich pilkarzy Luis Enrique nie zagra w 
mistrzostwach Europy, ktore 10 czerwca rozpoczną sie w Holandii 
i Belgii. Powodem jest kontuzja prawego kolana.
#001422
Byla mistrzyni swiata juniorek w lyzwiarstwie figurowym Julia 
Soldatowa jest ostro krytykowana przez rosyjskich dzialaczy za 
chec reprezentowania Bialorusi w zblizających sie mistrzostwach 
swiata w Nicei.
#001423
Rewanzowy mecz 1/8 finalu pilkarskiego Pucharu UEFA: Udinese 
Calcio - Slavia Praga 2:1 (1:1). Awans - Slavia Praga.
#001424
Lazio Rzym nadal zajmuje pierwsze miejsce w komputerowym rankingu 
europejskich klubow pilkarskich, opracowywanym przez Reutersa. 
Na drugie miejsce awansowal Juventus Turyn, ktory wyprzedzil 
Bayern Monachium.
#001425
Europejska Unia Pilkarska (UEFA) powolala Berti Vogtsa, Michaela 
Laudrupa, Andoni Zubizarrete oraz Roya Hodgsona do pomocy 32 
sedziom przed mistrzostwami Europy 2000.
#001426
Brytyjski biegacz, wicemistrz olimpijski w sztafecie 4 x 400 m 
Mark Richardson zostal zawieszony przez Brytyjską Federacje 
Lekkiej Atletyki w wyniku podejrzenia o stosowanie 
niedozwolonych srodkow dopingujących.
#001427
Finalisci bokserskiego turnieju w Halle (7-12 marca) uzyskają 
prawo startu w igrzyskach olimpijskich w Sydney.
#001428
Rozstawiony z numerem drugim Marokanczyk Younes El Aynaoui, po 
zwyciestwie 6:4, 6:2 nad Francuzem Jeanem-Rene Lisnardem 
(Francja), awansowal do drugiej rundy turnieju tenisowego w 
Bogocie (pula nagrod 375 tys. USD).
#001429
Ulewny deszcz zmusil organizatorow turnieju tenisistek w 
Scottsdale do odwolania finalowej gry pomiedzy Martiną Hingis 
(Szwajcaria) i Lindsay Davenport (USA).
#001430
Pozostajemy w silnej cyrkulacji zachodniej i cieplym oraz 
wilgotnym powietrzu polarnomorskim. Cisnienie spada, w Warszawie 
wyniesie w poludnie 994 hPa. Pochmurno z przejasnieniami, 
glownie na polnocnym wschodzie. Okresami opady deszczu, 
miejscami na poludniu i zachodzie dosc intensywne. Temp. maks. 
od 6 st. na Suwalszczyznie do 11 st. w zachodniej Malopolsce. 
Wiatr umiarkowany i dosc silny. 
#001431
 Z przyczyn technicznych i przejsciowo takze to wydanie
 Dziennika Internetowego wysylamy do wszystkich
 w wersji bez polskich znakow.
#001432
 Istnieje niezmiennie mozliwosc wyboru dzialow.
 Aby otrzymywac Dziennik wedlug indywidualnych potrzeb
 wystarczy wejsc na strone
 wypelnic formularz i wyslac go.
 Na zgloszony adres wyslemy prosbe o potwierdzenie.
#001433
W komunikacie wydanym po rozmowach rzadowego Zespolu do spraw 
Wsi i rolniczych zwiazkow zawodowych zapisano, ze nastapilo 
"zblizenie stanowisk obu stron" w kilku sprawach. Wedlug 
komunikatu na rynku zboz interwencja panstwa bedzie prowadzona 
na tych samych zasadach, ktore obowiazywaly w ubieglym roku. 
Interwencja zacznie sie 15 lipca i bedzie trwac do konca 
pazdziernika. Zostana nia objete 4 mln ton zboz. Wysokosc 
doplaty dla producentow zboz zostanie powiekszona o odsetek 
inflacji.
#001434
Premier Jerzy Buzek spotkal sie wieczorem z przewodniczacym 
rolniczej "Solidarnosci" Romanem Wierzbickim, prezesem Kolek 
Rolniczych Wladyslawem Serafinem i uczestnikami wczesniejszych 
rozmow rolniczych zwiazkow z rzadem. Wedlug zwiazkowcow premier 
zaakceptowal wstepne ustalenia po srodowych rozmowach rzadowego 
zespolu do spraw wsi i rolniczych zwiazkow zawodowych. W 
spotkaniu uczestniczyl tez minister  rolnictwa Artur Balazs. Na 
spotkanie zwiazkowcow z premierem nie zostal natomiast 
zaproszony przewodniczacy "Samoobrony" Andrzej Lepper.
#001435
Lokalne blokady drog  i urzedow, pikiety przed urzedami 
panstwowymi oraz biurami poslow i senatorow zapowiada Andrzej 
Lepper. W srode, gdy w resorcie rolnictwa mialo sie odbyc 
spotkanie rzadowego zespolu ds. wsi ze zwiazkami zawodowymi 
przed siedziba ministerstwa odbyla sie pikieta "Samoobrony" i 
"Sierpnia 80". Rolnicy i gornicy protestowali przeciw 
niezaproszeniu na rozmowy przedstawicieli "Samoobrony" po 
poniedzialkowych blokadach.
W tym samym czasie w siedzibie "Samoobrony" trwalo posiedzenie 
prezydium, na ktorym byl obecny Lepper. "Ustalilismy, ze 
codziennie bedziemy gdzies te wladze, ten rzad nekac. Bedziemy 
robic blokady drog, urzedow, pikiety pod urzedami panstwowymi, 
samorzadowymi i biurami poslow oraz senatorow" - powiedzial.
#001436
Andrzej Olechowski oswiadczyl na konferencji prasowej, ze w 
ciagu dwoch-trzech tygodni podejmie decyzje, czy wystartuje w 
jesiennych wyborach prezydenckich. Podkreslil, ze bedzie 
kandydowac, jesli popra go partie centrowo-prawicowe. 
Powiedzial, ze nie zdecyduje sie na start w wyborach, jesli 
poprze go tylko jedna partia. Dodal, ze jest w stanie 
"wyartykulowac model nowoczesnej Polski zakorzenionej w dorobku 
Sierpnia". "Jestem w stanie wykazac roznice miedzy ta wizja, tym 
modelem a polityka dzisiejszego prezydenta. Jestem w stanie 
wykazac plytkosc i oportunizm tej polityki."
Wg Olechowskiego jego kampania wyborcza moze kosztowac od 8 do 
10 mln zl. Uznal, ze nie powinno byc problemow ze zgromadzeniem 
tych pieniedzy. Zapowiedzial, ze gdy wystartuje w wyborach 
zrezygnuje z zasiadania w Radzie Nadzorczej Banku Handlowego. 
Dziennikarze pytali o jego kontakty z PRL-owskimi sluzbami 
specjalnymi. Powtorzyl, ze w czasie pracy w ONZ w Genewie, w 
latach 70. wspolpracowal z wywiadem gospodarczym. "W swoim 
najglebszym przekonaniu i w calym swoim doswiadczeniu zyciowym 
nie zgadzam sie na to, by utozsamiac wywiad gospodarczy ze 
wspolpraca z SB, UB, z biciem ludzi, z tepieniem demokracji. 
Uwazam, ze byla to instytucja panstwowa sluzaca panstwu, a nie 
sluzaca PZPR, ideologii. W zwiazku z tym nie umiem siebie za to 
potepic" - oswiadczyl Olechowski.
#001437
Grupa poslow SLD wniosla zawiadomienie do prokuratury o 
uzasadnionym podejrzeniu popelnienia przestepstw skierowanych 
przeciwko prezydentowi Aleksandrowi Kwasniewskiemu.
Poslowie Sojuszu powoluja sie m.in. na wypowiedz bylego szefa 
Urzedu Kultury Fizycznej i Turystyki Jacka Debskiego, ze na 
przelomie pazdziernika i listopada "wysoki funkcjonariusz AWS" 
zazadal od niego "kwitow" na Aleksandra Kwasniewskiego i na 
Stanislawa Paszczyka, niegdys szefow tego Urzedu. 
Przewodniczacy SLD Leszek Miller zwrocil sie do marszalka Sejmu 
Macieja Plazynskiego o zwolanie specjalnego posiedzenia sejmowej 
Komisji do spraw sluzb specjalnych z udzialem ministra obrony 
narodowej, ministra koordynatora do spraw sluzb specjalnych oraz 
szefow UOP i WSI.
#001438
Czlonkowie sejmowej Komisji ds. sluzb specjalnych uwazaja, ze 
pomysl SLD zwolania jej specjalnego posiedzenia z udzialem 
ministra obrony, koordynatora ds. sluzb specjalnych i szefow UOP 
i WSI, nie ma sensu. 
"To przesada, by zwolywac specjalne posiedzenie Komisji. 
Mamy kilka innych istotnych spraw do pracy" - powiedzial w 
rozmowie z PAP jej przewodniczacy Jan Litynski (UW). "Nie wydaje 
mi sie, by byla to w tej chwili sprawa dla Komisji. Co my mozemy 
zrobic? Mozemy zapytac UOP, czy angazuje sie w kampanie 
prezydencka, na co UOP odpowie, ze nie" - mowil. 
Zdaniem Litynskiego, dzialania SLD "to typowe bicie piany". 
#001439
"UOP nigdy nie zbieral, nie zbiera i nie bedzie zbieral zadnych 
materialow na ktoregokolwiek z kandydatow, w tym rowniez - rzecz 
oczywista - na obecnego prezydenta" - powiedziala PAP Magalena 
Kluczynska, rzecznik prasowy UOP. 
Rowniez Mariusz Marczewski, zastepca szefa WSI podkreslil
w rozmowie z PAP, ze Sluzby nie zbieraja materialy na 
ktoregokolwiek z ewentualnych kandydatow na prezydenta. "Nie 
bierzemy udzialu w kampanii wyborczej" - powiedzial 
Marczewski.
#001440
Klub SLD zamierza wniesc protest do Krajowej Rady Radiofonii i 
Telewizji w zwiazku z wtorkowa wypowiedzia rzecznika MSWiA 
Marcina Trzcinskiego dla telewizyjnych "Wiadomosci".
Trzcinski, nawiazujac do deczyzji szefa MSWiA, ktory nie zgodzil 
sie na prezydenta spotkanie Aleksandra Kwasniewskiego z 
policjantkami z okazji Dnia Kobiet powiedzial: "pan minister 
spraw wewnetrznych i administracji serdecznie zaprasza pana 
prezydenta do odwiedzenia komisariatow i spotkania tam z 
policjantkami, ktorym ugrupowanie, ktore poparlo pana prezydenta 
Kwasniewskiego odebralo w czasie sejmowych glosowan dodatkowe 
pieniadze na podwyzki plac". Chodzilo o odrzucenie przez Sejm 
poprawki Senatu dotyczacej zwiekszenia uposazen policjantow.
Rzeczniczka klubu Danuta Waniek powiedziala, ze Trzcinski w 
swojej wypowiedzi "zaprezentowal wiadomosc dezinformujaca opinie 
publiczna na temat postepowania klubu SLD w czasie glosowania 
nad poprawkami Senatu do ustawy budzetowej". Dodala, 
ze "Wiadomosci" nie umozliwily SLD odniesienia sie do 
wypowiedzi rzecznika.
#001441
Stwierdzenia ministra Janusza Palubickiego "budza zazenowanie i 
obrazaja prezydenta RP" - czytamy w przekazanym w srode PAP 
komunikacie prezydenckiego Biura Prasowego. Komunikat wydano w 
"zwiazku z wypowiedzia koordynatora ds. sluzb specjalnych pana 
Janusza Palubickiego dla Radia Zet.
"Naprawde minister nie jest po to, zeby dostarczac prezydentowi 
setki policjantek do palacu" - powiedzial Janusz Palubicki we 
wspomnianym wywiadzie.
"Zarowno negatywna odpowiedz ministra Marka Biernackiego, ktory 
przy tej okazji publicznie zarzucil prezydentowi RP jakies 
ukryte cele tego spotkania, jak i stwierdzenia ministra Janusza 
Palubickiego budza zazenowanie i obrazaja prezydenta RP oraz 
miliony Polakow, w ktorych imieniu Aleksander Kwasniewski 
pragnal przekazac policjantkom slowa podziekpowania i najlepsze 
zyczenia." - napisano w komunikacie.
#001442
Dziewiec osob zostanie zaproszonych przez Kolegium Instytutu 
Pamieci Narodowej na przesluchanie 20 marca, po ktorym ma 
ono przedstawic Sejmowi kandydata na prezesa Instytutu.
Szef Kolegium Andrzej Grajewski powiedzial, ze nie wie, by 
ktorykolwiek z kandydatow mial poparcie calej AWS. Kandydaci to: 
szef MSWiA Marek Biernacki, Bogdan Borusewicz z Unii Wolnosci, 
zgloszony przez PChD Leszek Piotrowski, zgloszony przez lodzkich 
radnych Andrzej Kern, Boguslaw Sonik, Karol Glogowski, Wojciech 
Pegiel, Jerzy Polaczek - zgloszony przez czesc AWS oraz Bogdan 
Urbankowski.
#001443
Trybunal Konstytucyjny orzekl, ze statut Chrzescijanskiej 
Demokracji III RP, partii Walesy, jest zgodny z konstytucja. TK 
nie podzielil watpliwosci sadu, ktory zakwestionowal zasade, ze 
szefow regionow powoluje szef partii.
Wyrok wydany przez pelny sklad TK jest ostateczny. 
Zarowno w opinii reprezentanta partii Lecha Falandysza, jak i 
sedziego - sprawozdawcy Zdzislawa Czeszejki-Sochackiego, nie ma 
teraz przeszkod do zarejestrowania Chrzescijanskiej Demokracji III RP. 
#001444
MSZ zaprotestowalo przeciwko otwarciu polskiej poczty 
dyplomatycznej dokonanej przez irackie wladze graniczne. Wedlug 
rzecznika resortu, incydent jest zagrozeniem dla dobrych 
stosunkow z Irakiem.
6 marca w godzinach wieczornych irackie wladze graniczne 
dokonaly - bez zgody polskiego MSZ - otwarcia polskiej poczty 
dyplomatycznej przeznaczonej dla Amabasady RP w Iraku - 
poinformowal w srode PAP rzecznik ministerstwa Pawel Dobrowolski.
We wtorek w trybie natychmiastowym do MSZ wezwany zostal 
Ambasador Iraku w Warszawie, ktoremu  wreczono ostry protest w 
tej sprawie.
#001445
Kolejna runda negocjacji w sprawie odszkodowan dla ofiar pracy 
niewolniczej i przymusowej odbedzie sie 21 i 22 marca w Berlinie 
- poinformowal rzecznik rzadu niemieckiego Uwe-Karsten Haye. 
Trwajace od wtorku rozmowy w Waszyngtonie nie przyniosly 
przelomu w kwestii podzialu funduszu odszkodowawczego ustalonego 
na 10 mld marek. Brak porozumienia potwierdzili szef polskiej 
delegacji na rozmowy wiceminister spraw zagranicznych Jerzy 
Kranz i amerykanski mediator wiceminister skarbu Stuart 
Eizenstat. Strona niemiecka, popierana przez zydowska Komisje 
Roszczeniowa, nadal obstaje przy przyznaczeniu tylko 8 mld marek 
na bezposrednie wyplaty dla poszkodowanych, natomiast Polska i 
cztery inne kraje Europy srodkowowschodniej domagaja sie, by na 
ten cel poszlo 9 mld marek.
#001446
Szef Komisji Europejskiej Romano Prodi zapewnil, ze nie bedzie 
opoznien w poszerzaniu Unii Europejskiej, mimo obaw zwiazanych z 
dojsciem do wladzy w Austrii skrajnie prawicowej partii 
"Wolnosciowi". Powiedzial, ze kraje kandydackie zle 
zinterpretowaly jego ubieglotygodniowa wypowiedz i ze proces 
poszerzania bedzie kontynuowany.
W piatkowym wywiadzie dla "Financial Times" Prodi wyrazil obawy, 
ze politycy tego samego politycznego pokroju co Joerg Haider z 
partii Wolnosciowych, moga dojsc do wladzy rowniez w innych 
krajach "Pietnastki", jesli Bruksela zacznie byc postrzegana 
jako zbyt ustepliwa w rokowaniach akcesyjnych.
#001447
Sekretarz generalny NATO George Robertson nazwal skandalem to, 
ze zarowno Polska, Czechy, Wegry, jak i wielu starych 
sojusznikow w Europie nie jest w stanie zmobilizowac w krotkim 
czasie wiecej niz 2 proc. stanu armii.
"To skandal w nowych panstwach czlonkowskich, ale i w starych. 
Jesli (w europejskich panstwach NATO) jest dwa miliony ludzi w 
mundurach, a mysmy skrobali wszedzie, zeby wyslac 40 tysiecy 
zolnierzy z misja pokojowa do Bosni" - powiedzial Robertson w 
rozmowie z grupa dziennikarzy z Polski, Czech i Wegier.
"Cos tu nie gra, gdy mozna zmobilizowac tylko 2 proc. wojska. 
Albo ma sie zle wojsko, albo zla koncepcje uzycia go" - dodal 
Robertson. Wezwal europejskich sojusznikow do "przeksztalcenia i 
modernizacji (armii) z mysla o wymogach przyszlosci." Spotkanie 
odbylo sie z okazji przypadajacej w niedziele pierwszej rocznicy 
poszerzenia NATO.
#001448
Wtorkowe prawybory w szesnastu stanach nie przyniosly 
niespodzianek - zdecydowanymi triumfatorami okazali sie w 
Partii Republikanskiej George W.Bush, w Demokratycznej - Al 
Gore, praktycznie zapewniajac sobie prezydenckie nominacje 
swoich stronnictw.
Zdaniem obserwatorow, Gore, majacy za soba znaczny dorobek 
senatora i wiceprezydenta oraz sukcesy gospodarcze 
demokratycznej administracji, bedzie nieslychanie trudnym 
przeciwnikiem dla Busha, ktorego doswiadczenie polityczne 
ogranicza sie do szesciu lat w fotelu gubernatora Teksasu i 
ktory czesto wykazuje nieznajomosc problematyki 
miedzynarodowej.
Potwierdzaja to sondaze. Jeszcze kilka miesiecy temu wskazywaly 
one, ze gdyby wybory prezydenckie odbyly sie wtedy, zdecydowanie 
wygralby je Bush. Najnowsze badania opinii mowia, ze szanse obu 
kandydatow sa teraz mniej wiecej rowne.
#001449
Oddzialy rosyjskie otrzymaly rozkaz likwidacji czeczenskich 
bojownikow do konca marca, przed pojawieniem sie... lisci, ktore 
moga stanowic naturalna oslone dla bojownikow. Rzecznik wojskowy 
pulkownik Giennadij Alochin powiedzial, ze liscie drzew i 
krzewow moga, jak sie wyrazil, "powaznie utrudnic polowanie na 
bandytow ukrywajacych sie w gorzystych i zalesionych rejonach 
Czeczenii".
Korespondent prywatnej telewizji NTV podal, ze sytuacja w 
Groznym pogarsza sie i trzeba bedzie ponownie rozpoczac tzw. 
operacje czyszczenia. Nawiazal tez do poglosek o przygotowywaniu 
przez bojownikow na 26 marca (dzien wyborow prezydenckich w 
Rosji) aktow sabotazu.
#001450
Delegacja Zgromadzenia Parlamentarnego Rady Europy (RE) 
przyjechala w srode do Moskwy kierujac sie z misja zbadania 
sytuacji w dziedzinie praw czlowieka w Czeczenii. Delegacja ma 
sie spotkac w czwartek i piatek z rosyjskimi wladzami, w tym 
ministrem spraw zagranicznych Igorem Iwanowem i Wladimirem 
Kalamanowem, ktorego p.o. prezydenta Putin uczynil swym 
przedstawicielem do spraw praw czlowieka w Czeczenii. Potem 
zamierza udac sie do Czeczenii, do sasiadujacej z nia Inguszetii, 
gdzie jest najwiecej czeczenskich uchodzcow, i do Polnocnej 
Osetii.
#001451
Prezydent Austrii Thomas Klestil zaapelowal w Brukseli "do 
instytucji europejskich i mediow", by "daly szanse" jego 
krajowi, izolowanemu przez UE z powodu udzialu skrajnej prawicy 
w wiedenskim rzadzie. Podczas konferencji prasowej wzywal, by 
oceniac obecny rzad austriacki "wedlug jego rzeczywistej pracy". 
Ubolewal z powodu - jak to okreslil - "niesprawiedliwej krytyki 
pod adresem Austrii".
#001452
USA, Bosnia i Chorwacja podpisaly porozumienie w sprawie pomocy 
wojskowej dla Bosni, kladace m.in. kres wspomaganiu przez Zagrzeb 
Chorwatow bosniackich. Porozumienie przewiduje, ze wszelka pomoc 
wojskowa dla Bosni, udzielana przez Chorwacje lub Stany 
Zjednoczone musi przejsc przez Staly Komitet ds. Wojskowych - 
organ podlegly bezposrednio wladzom centralnym w Sarajewie. 
Podpisy pod dokumentem zlozyli amerykanska sekretarz stanu 
Madeleine Albright oraz ministrowie obrony Chorwacji i Bosni - 
Jozo Radosz i Miroslav Prcze.
Wybrany w lutym nowy prezydent Chorwacji Stipe Mesic obiecal 
polozyc kres wspieraniu przez Zagrzeb ziomkow w Bosni i 
Hercegowinie, co zostalo powitane z zadowoleniem przez wspolnote 
miedzynarodowa. Takze nowy rzad chorwacki deklaruje zamiar 
odciecia bosniackich Chorwatow od pieniedzy z Zagrzebia i 
akcentuje, ze powinni oni "szukac swej przyszlosci w ramach 
Bosni i Hercegowiny".
#001453
Miedzynarodowy administrator bosniackiego miasta Brczko Robert 
Farrand oglosil je w srode "okregiem". Zapewnia to miastu 
neutralny status i wielonarodowe wladze podporzadkowane 
bezposrednio wladzom calej Bosni. Zachod ma nadzieje, ze bedzie 
to model dla innych, wielonarodowych regionow. Mowila o tym 
amerykanska sekretarz stanu Madeleine Albright. Gosciem na 
uroczystosci byl takze europejski komisarz ds. zagranicznych 
Chris Patten.
O neutralnym statusie Brczka, kontrolowanego przedtem przez 
Serbow, ktorzy zajeli je w 1992, zadecydowal przed rokiem 
miedzynarodowy abitraz.
#001454
O wyrzeczeniach w Wielkim Poscie, ktorym powinny towarzyszyc 
gesty solidarnosci wobec cierpiacych i potrzebujacych mowil w 
srode Popielcowa Jan Pawel II. sroda Popielcowa rozpoczyna w 
Kosciele rzymskokatolickim czterdziestodniowy okres Wielkiego 
Postu, w ktorym katolicy czesto decyduja sie na pewne 
wyrzeczenia. Powstrzymuja sie na przyklad od spozywania miesa, 
alkoholu czy palenia tytoniu. Abstynencji i postom powinny - 
zdaniem papieza - towarzyszyc gesty solidarnosci z tymi, ktorzy 
cierpia i przezywaja trudne chwile - powiedzial Ojciec swiety.
Sam postanowil przekazac 150 tys. dolarow dla ofiar 
katastrofalnej powodzi w Mozambiku.
Papiez uczestniczyl w nabozenstwie z okazji srody Popielcowej  w 
bazylice pod wezwaniem sw.Sabiny na Awentynie - jednym z siedmiu 
rzymskich wzgorz.
#001455
Podczas srodowej sesji warszawskiej Gieldy Papierow 
Wartosciowych spadl kurs 146 akcji, 56 wzrosl, a 17 nie zmienil 
sie, w tym na rynku NFI spadly notowania 13 funduszy, a dwoch 
wzrosly. Indeks rynku podstawowego WIG spadl o 1,6 proc. do 
21.415,4 pkt.
#001456
srodowy fixing przyniosl kolejny spadek na warszawskim 
parkiecie, ale skala tego spadku byla mniejsza niz we wtorek - 
uwaza Marek Pokrywka, makler DM BOs. WIG stracil jak wyzej, WIG 
20 spadl o 1,5 proc. do 2.310 pkt. Najwiekszej przecenie ulegl 
NIF, ktory znizkowal o 3,8 proc. do 56,1 pkt.
"Z punktu widzenia analizy technicznej mamy na razie do 
czynienia z korekta techniczna" - powiedzial makler. Dodal, ze 
WIG 20 caly czas utrzymuje sie powyzej gornej linii wzrostowego 
kanalu trendowego. Zdaniem maklera sa wiec szanse na kontynuacje 
fali wzrostowej.
"srodowej przecenie towarzyszyla duza przewaga popytu podczas 
dogrywki" - powiedzial makler. Dodal, ze jezeli Dow Jones nie 
zaskoczy nas silnym spadkiem, jak to bylo we wtorek, to 
czwartkowa sesja powinna przyniesc wzrosty.
#001457
srodki z emisji euroobligacji w kwocie 600 mln euro nie przejda 
przez rynek walutowy ani nie wplyna na konto walutowe rzadu. 
Zasila one rezerwy Narodowego Banku Polskiego - poinformowal 
wicepremier Leszek Balcerowicz. 
#001458
Premier Jerzy Buzek zapewnil, ze prawa nabyte przez firmy
w specjalnych strefach ekonomicznych beda zachowane. 
#001459
Spolka telekomunikacyjna Szeptel SA planuje uruchomic pod 
koniec marca portal internetowy E.pl, stworzony przede wszystkim 
z mysla o klientach z malych miast.
#001460
Ministerstwo Skarbu Panstwa prawdopodobnie wybierze France 
Telecom i Telecom Italia SpA do dalszych negocjacji w sprawie 
sprzedazy 25-35 proc. akcji TP SA - twierdzi "Wall Street 
Journal Europe". 
#001461
Agencja Prywatyzacji, dzialajac w imieniu Skarbu Panstwa, 
oglosila przetarg nieograniczony na nabycie akcji/udzialow 
siedmiu kapitalowych spolek prawa handlowego z udzialem Skarbu 
Panstwa. 
#001462
11 kwietnia w Sadzie Okregowym w Krakowie odbedzie sie rozprawa 
dotyczaca uniewaznienia uchwaly NWZA Polifarbu Becker Debica SA, 
decydujacej o wycofaniu spolki z publicznego obrotu. 
#001463
Zarzad i organizacje zwiazkowe ReemstmaPolska SA podpisaly w 
srode porozumienie w sprawie zwolnien grupowych, wynikajacych z 
reorganizacji przedsiebiorstwa. 
#001464
170 mln zlotych zainwestowaly dotad firmy w Suwalskiej 
Specjalnej Strefie Ekonomicznej. 
#001465
Za jak najszybsza regionalna prywatyzacja cukrowni prowadzona 
przez Ministerstwo Skarbu Panstwa opowiadaja sie przedstawiciele 
tego resortu i Federacji Zwiazkow Zawodowych Cukrownikow. 
#001466
Komisja Zakladowa NSZZ "Solidarnosc" Mennicy Panstwowej SA, 
wszczela spor zbiorowy z zarzadem spolki, dotyczacy poziomu i 
struktury wynagrodzen w 2000 roku.
#001467
Sklepy wolnoclowe dzialaja od srody na gdanskim lotnisku. 
Dotychczas zakupy w strefie wolnoclowej mozna bylo robic jedynie 
na warszawskim Okeciu.
#001468
Dwa niemieckie banki - Deutsche Bank i Dresdner Bank, polacza 
sie w jeden koncern finansowy. Przedstawiciele rad nadzorczych 
obu bankow potwierdzili w srode wieczorem, ze planuja calkowite 
polaczenie. Nowy koncern bedzie od 2001 roku istnial pod nazwa 
"Deutsche Bank - Bank Doradczy". Filie obu bankow przejmie 
towarzystwo ubezpieczeniowe Allianz. Z kapitalem w wysokosci ok. 
2,5 biliona marek, nowy bank bedzie najwieksza instytucja 
finansowa na swiecie. 
#001469
Fuzja niemieckich gigantow bankowych Deutsche Bank i Dresdner 
Bank moze zmienic uklad sil w polskim sektorze bankowym, gdyz 
moze powstanie grupa bankowa ustepujaca jedynie PKO SA i PKO BP. 
#001470
16 tysiecy osob straci prace do 2003 roku w wyniku planowanej 
fuzji Deutsche Bank i Dresdner Bank - podala niemiecka gazeta 
"Bild". 
#001471
Przewodniczacy rezerwy federalnej (FED) Alan Greenspan ostrzega 
amerykanskie male banki, aby nie wpadly w stan blogiego spokoju 
w sytuacji, kiedy gospodarka USA przezywa silny wzrost 
gospodarczy.
#001472
Europejski Bank Odbudowy i Rozwoju w 1999 roku wyszedl ze strat 
spowodowanych rosyjskim kryzysem z sierpnia 1998 roku i osiagnal 
zysk netto w wysokosci 42,7 mln euro. 
#001473
Putin jest glownym partnerem UE i jako jedyny moze zmodernizowac 
Rosje i zapewnic jej ekonomiczna stabilizacje -  uwazaja 
przedstawiciele "15". 
#001474
Prezydent Ukrainy Leonid Kuczma podpisal ustawe budzetowa na 
biezacy rok. W liscie do premiera i przewodniczacego parlamentu 
zaapelowal o korekte polityki gospodarczej w sferze podatkowej i 
socjalnej. 
#001475
Forma splaty dlugu ukrainskiego za dostawy rosyjskiego gazu 
jeszcze nie zostala ustalona. 
#001476
Z indeksu stu najwiekszych spolek londynskiej gieldy FTSE-100 
zniknely w srode koncerny tytoniowe, browary, spolki wodne i 
budowlane. Na ich miejsce od 20 marca wejda spolki dzialajace 
na rynku telefonii, Internetu i komputerow. 
#001477
Wiersze Herberta z muzyka Stanislawa Radwana ukazaly sie na 
plycie CD. 20 marca we Wroclawiu odbedzie sie koncert-spektakl, 
na ktorym przedstawiony bedzie material z plyty pt. "Herbert-
przeslanie". Radwan wykorzystal 9 z 22 wierszy Herberta, do 
ktorych napisal muzyke, m.in.: "Pan Cogito obserwuje w lustrze", 
"Klopoty malego stworcy", "Naprzod pies" i "Sprawozdanie z 
raju". Kompozytor zdecydowal sie zamiescic takze: "Z ksiegi 
Hioba", "Piesn nad piesniami" i "Aniol Panski". "Te ostatnie 
trzy utwory stanowia dla mnie przeslanie Herberta z tamtej 
strony" - mowil podczas srodowej konferencji prasowej w 
Warszawie.
We wroclawskim spektaklu wystapia m.in.: Krzysztof Gosztyla, 
Zbigniew Kaleta, Piotr Machalica, Andrzej Sikorowski i Zbigniew 
Zamachowski. Towarzyszyc im bedzie Wroclawska Orkiestra 
Kameralna i Chor Kameralny Filharmonii Krakowskiej oraz muzycy, 
m.in. Leszek Mozdzer, Konstanty Andrzej Kulka i Piotr Wojtasik.
#001478
W srode w warszawskiej Akademii Muzycznej odbyl sie uroczysty 
koncert z okazji 75 urodzin Wlodzimierza Kotonskiego, cenionego 
wspolczesnego kompozytora polskiego. Jest on jednym z 
przedstawicieli polskiej awangardy muzycznej lat 50. i 60. 
Urodzil sie w Warszawie w 1925 roku. Studiowal w warszawskiej 
Panstwowej Wyzszej Szkole Muzycznej - kompozycje u Piotra Rytla 
i Tadeusza Szeligowskiego oraz gre na fortepianie u Klimont-
Jacynowej. W 1967 roku zaczal pracowac w rodzimej uczelni jako 
wykladowca, zostajac kilkanascie lat pozniej profesorem 
kompozycji i kierownikiem Studia Muzyki Elektronicznej. Jest 
tworca wielu dziel symfonicznych, kameralnych i solowych. 
Napisal m.in.: "Musique en relief" na 6 grup orkiestrowych, 
Kwintet na instrumenty dete, "Monochromie" na oboj solo, 
"Concerto per quattro", 7 "Haiku" do slow Basho, a takze 
kompozycje orkiestrowe, takie jak "Roza wiatrow", "Sirocco" czy 
"Terra incognita".
#001479
W srode w  Ministerstwie Kultury i Dziedzictwa Narodowego 19 
osob zasluzonych dla polskiej kultury odebralo doroczne nagrody 
dla Animatorow Kultury.
#001480
Ponad 60 uczniow z Niemiec przyjechalo na polsko-niemieckie 
warsztaty mlodziezowe pod haslem "zycie codzienne w 
sredniowieczu", ktore w srode rozpoczely sie w Gnieznie.
#001481
Legenda aktorki Marleny Dietrich (1901-1992) powrocila na ekrany 
kinowe w Niemczech wraz z wtorkowa premiera w Berlinie filmu 
"Marlene" w rezyserii Josepha Vilsmaiera. W tytulowa bohaterke 
wcielila sie Katja Flint, znana dotychczas glownie z wystepow w 
niemieckiej telewizji.
#001482
Amerykanska Akademia Filmowa byla zmuszona wyslac duplikaty 
4.200 kart z lista artystow i filmow nominowanych do nagrody 
Oscara, bo poczta zagubila szesc paczek z tymi dokumentami.
#001483
Od dzis mozna ogladac w lodzi wystawe zatytulowana "Garderoba 
Tutanchamona" i zaplanowana z okazji 40-lecia Muzeum 
Wlokiennictwa.
#001484
"Poprzez te budowe chcemy pielegnowac narodzona przed 1000 laty 
idee rozwijania mysli europejskiej" - powiedzial PAP rektor 
poznanskiego Uniwersytetu Adama Mickiewicza prof. Stefan Jurga. 
Collegium bedzie filia UAM.
Uczelnia ma ksztalcic glownie studentow z Polski i Niemiec. 
Takze wykladowcy beda pochodzic przede wszystkim z tych 
krajow.
Bedziemy rozwijac dyscypliny humanistyczne i politologiczne. 
Powstanie studium nauki jezykow obcych, zespol badan 
historycznych, prawniczych i gospodarczych" - poinformowal 
rektor. Koszt budowy budynku o powierzchni 3500 metrow kw. 
szacuje sie na 18 mln zl. "Chcemy skorzystac z europejskich 
programow pomocowych. Jesli fundusze sie znajda, to w ciagu 
trzech lat Collegium Europaeum rozpocznie prace."
#001485
Rita Suessmuth uwaza, ze nie jest jasne, co znaczyla wypowiedz 
komisarza Prodiego w sprawie przesuniecia daty ewentualnego 
poszerzenia Unii o Polske. Byla przewodniczaca Bundestagu 
uczestniczyla w  srode w seminarium AIESEC (Miedzynarodowego 
Stowarzyszenia Studentow Nauk Ekonomicznych i Handlowych).
#001486
Centrum studiow nad dziedzictwem zydowskim na Litwie i 
holokaustem zainaugurowalo w srode dzialalnosc w Wilnie 
premierowym pokazem filmu o losie zydow podczas drugiej wojny 
swiatowej.
#001487
Intel. najwiekszy na swiecie producent mikroprocesorow rozpoczal 
w srode sprzedaz procesora Pentium III taktowanego (liczba cykli 
pracy na sekunde) zegarem o czestotliwosci 1 gigaherca (tysiac 
megahercow). Tym razem Intel przegral z firma AMD (Advanced Micro 
Devices Inc.), ktora bariere 1 GHz przelamala dwa dni wczesniej, 
wprowadzajac na rynek procesor o nazwie Athlon. Porazka byla 
symboliczna - premiera Athlona odbyla sie w szosta rocznice 
przelamania przez Intela bariery 100 MHz. Intel zada za swe 
Pentium III 1GHz 990 dolarow, czyli znacznie mniej niz 1300 USD, 
ktore trzeba zaplacic za Athlona.
#001488
Malopolscy policjanci zatrzymali 17-letniego licealiste z 
Wroclawia, ktory przez okolo dwa lata wlamywal sie do komputerow 
m.in. w Japonii, a w krakowskiej placowce naukowej skasowal dane 
i uszkodzil system operacyjny.
"W trakcie prowadzonego przez policje dochodzenia licealiscie 
postawiono zarzut usuwania zapisow lub wplywania na automatyczne 
przetwarzanie zapisow na komputerowym nosniku informacji bez 
upowaznienia. Grozi za to kara do 5 lat pozbawienia wolnosci" - 
poinformowal wrzecznik malopolskiej policji.
Trwaja ustalenia, czy licealista dzialal sam, czy tez w 
zorganizowanej grupie hackerskiej.
Po postawieniu zarzutow podejrzany licealista zostal zwolniony 
do domu.
#001489
21 osob z calej Polski, w tym urzednikow celnych, podejrzanych o 
udzial w zorganizowanej grupie przestepczej, ktora wyludzala 
zwrot nienaleznego podatku VAT, zatrzymali we wtorek i srode 
policjanci i funkcjonariusze UOP.
"Grupa wyludzila od Skarbu Panstwa kilkaset milionow zlotych" - 
powiedzial w srode na konferencji prasowej w lodzi zastepca 
szefa lodzkiej delegatury UOP Pawel Lechowicz. Podejrzanych w 
wieku od 26 do 57 lat, w tym trzy kobiety, zatrzymano glownie na 
terenie wojewodztwa lodzkiego oraz bylych wojewodztw: 
bydgoskiego, olsztynskiego, krakowskiego, katowickiego i 
poznanskiego. 10 z zatrzymanych zostalo juz tymczasowo 
aresztowanych; lodzka prokuratura skierowala do sadu wnioski o 
aresztowanie kolejnych pieciu podejrzanych. Zapowiada kolejne 
zatrzymania. Wg z-cy Prokuratora Okregowego w lodzi Kazimierza 
Olejnika rozmiarami sprawa aOsmiornicy 2a "przekracza i 
przewyzsza" sprawe poprzedniej "Osmiornicy".
#001490
Proces 20-letniego Mariusza Socki zwanego jak wyzej i oskarzonego 
m.in. o podlozenie w stolicy pieciu bomb rozpoczal sie w srode 
przed warszawskim sadem. Oskarzony przyznaje sie do winy - grozi 
mu do 10 lat wiezienia. "Kocham materialy wybuchowe" - wyjasnil 
Sadowi Okregowemu. Powiedzial, ze podkladal bomby w miescie, 
zeby "wszyscy" wiedzieli, czym sie interesuje. "Nie podkladalem 
ich na lakach, bo nikt nie dowiedzialby sie, kim jestem." 
Socko podkladal bomby w prawobrzeznej Warszawie przez cztery 
miesiace. Od wrzesnia 1998 r. do poczatku stycznia 1999 r. w 
czterech praskich blokach i pod mostem Poniatowskiego 
eksplodowalo piec bomb. Ranne zostaly trzy osoby, w tym dwie 
ciezko. "Rurabomber" przyznal sie takze do podlozenia ladunku w 
pociagu relacji Hajnowka-Warszawa. Ta bomba - do ktorej dolaczyl 
paczke z gwozdziami - na szczescie nie wybuchla.
#001491
Maciej P. i Radoslaw A., ktorzy pomagali w ukrywaniu sie zabojcy
lodzkich taksowkarzy Piotrowi Domanskiemu, nie pojda do wiezienia
- zdecydowal w srode Sad Apelacyjny w Lodzi.
#001492
Przy zastosowaniu specjalnych srodkow ostroznosci rozpoczal sie w 
srode w Sadzie Okregowym w Zielonej Gorze proces Macieja B., 
pseudonim "Baryla", ktorego prokuratura oskarza m.in. o 
zabojstwo policjanta.
#001493
31-letniemu Polakowi, ktorego zatrzymano w poniedzialek na 
lotnisku w Bangkoku za probe przemytu narkotykow, grozi piec lat 
wiezienia - powiedzial w srode PAP I sekretarz ambasady RP w 
Tajlandii ds. konsularnych Waclaw Pietrzak.
#001494
Nalozenie na pomnik "Solidarnosci" "majtek" z materialu w 
groszki, z falbanka i napisem "aNiea dla pornografii" jest 
obraza uczuc religijnych oraz tego zwiazku - zeznaje wiekszosc 
swiadkow w procesie w Bialymstoku.
#001495
W srode warszawcy policjanci ostrzelali uciekajacy samochod i po 
poscigu zatrzymali jego kierowce. Cala akcja zostala 
przeprowadzona tak, aby zadnemu z mieszkancow stolicy nie 
zagrazalo niebezpieczenstwo - podkreslila policja.
#001496
Na kare dwoch lat wiezienia w zawieszeniu na piec lat Sad 
Rejonowy w Opolu skazal Ryszarda T., oskarzonego o szantazowanie 
wojta gminy Turawa - poinformowal w srode rzecznik Prokuratury 
Okregowej w Opolu Roman Wawrzynek.
#001497
Dwa worki z deklaracjami przystapienia do kasy chorych oraz 
worki z dokumentacja lekarska odnaleziono podczas remontu w 
jednej z bylych chorzowskich przychodni - poinformowal w srode 
zespol prasowy policji w Katowicach. To juz trzeci przypadek 
naruszenia ustawy o ochronie danych osobowych w tym roku w 
Chorzowie.
#001498
Przed Sadem Rejonowym dla Krakowa srodmiescia rozpoczal sie 
proces 29-letniej kasjerki, oskarzonej o wyludzenie 116 tys. zl. 
Za wspoludzial w tym wyludzeniu oraz wyludzenie 82 tys. zl od 
innych osob odpowiada 29-letni Marcin S.
#001499
Wiekszosc Polakow, bo 83 proc. uwaza, ze Dzien Kobiet powinien 
byc nadal obchodzony - wynika z badan przeprowadzonych przez 
Demoskop. W ciagu ostatnich 3 lat liczba Polakow majacych takie 
wlasnie zdanie wzrosla z 77 do 83 proc. Tylko co dziesiata osoba 
uwaza, ze Dzien Kobiet powinien byc zniesiony, a 6 proc. 
badanych nie ma na ten temat zdania. Wg badan, krytyczne glosy 
odnosnie 8 marca biora sie ze zlych skojarzen Polakow z tym 
swietem. Jednak obchody tego dnia nadal ciesza sie ogromna 
popularnoscia. Az 84 proc. mezczyzn przyznaje, ze sklada w tym 
dniu zyczenia kobietom. Taki sam odsetek kobiet potwierdza, ze 
przyjmuje w Dniu Kobiet zyczenia od mezczyzn. Przeprowadzone 
przed trzema laty analogiczne badania wskazuja, ze wlasciwie nic 
sie w tej mierze nie zmienilo - tyle samo mezczyzn deklarowalo, 
ze sklada zyczenia kobietom i tyle samo kobiet te zyczenia 
przyjmowalo.
#001500
W kontekscie Miedzynarodowego Dnia Kobiet okolo dwoch tysiecy \
przedstawicielek plci pieknej protestowalo w srode w Genewie 
przeciwko dyskryminacji plciowej i przemocy wobec kobiet. Obok 
Szwajcarek i mieszkanek innych panstw Europy Zachodniej w 
manifestacji wziely udzial kobiety afganskie i kurdyjskie ubrane 
w kolorowe stroje narodowe. Demonstrantki, spiewajac i skandujac 
hasla za rownoscia, pokojem i sprawiedliwoscia, przeszly przed 
siedzibe swiatowej Organizacji Handlu (WTO). Jedna z uczestniczek 
pokojowego protestu Lisa Dempsey cytowala badania, z ktorych 
wynika, ze jedna na trzy kobiety na calym swiecie jest bita, 
gwalcona lub wykorzystywana. "Mam nadzieje na lepsza przyszlosc 
dla moich corek" - powiedziala
Manifestacja zainicjowala program o nazwie "swiatowy Marsz 
Kobiet 2000". W roznych etapach tego marszu w 145 krajach ma 
wziac udzial okolo 3,5 tys. lokalnych grup. Kulminacja marszu 
nastapi 17 pazdziernika w Nowym Jorku.
#001501
Zloty medal mistrzostw swiata w zeglarstwie lodowym zdobyl Karol 
Jablonski (Baza Mragowo) na lodowej tafli jeziora Hjalmaren w 
Szwecji.
#001502
Monika Bronicka (Baza Mragowo) zwyciezyla na wodach Atlantyku, u 
wybrzezy portugalskiej miejscowosci Vilamoura, w zeglarskich 
regatach w klasie Europa zaliczanych do klasyfikacji Pucharu 
swiata. Jej brat Andrzej zajal czwarte miejsce w klasie Laser.
#001503
Ewa Tanczak i Dagmara Krzyzanska podzielily 1-2. miejsca w 
slalomie gigancie w rozgrywanych w Krynicy miedzynarodowych 
mistrzostwach Polski w narciarstwie alpejskim. Trzecia byla 
Katarzyna Karasinska. 
#001504
Sabina Wojtala i Anna Jurkiewicz zakwalifikowaly sie do 
czolowej dwudziestki rywalizacji solistek w odbywajacych sie w 
Oberstdorfie mistrzostwach swiata juniorow w lyzwiarstwie 
figurowym.
#001505
Roman Turek po raz piaty w tym sezonie zachowal czyste konto w 
meczu hokejowej ligi NHL i pomogl swojej druzynie, St. Louis 
Blues, odniesc zwyciestwo nad Phoenix Coyotes 4:0. Blues z 93 
punktami prowadza w lidze.
#001506
Porazka lidera ekstraklasy Ruchu Chorzow z drugoligowym GKS 
Belchatow 1:2 jest sensacja srodowych meczow 1/8 finalu 
pilkarskiego Pucharu Polski. 
#001507
Dzieki zwyciestwu w srode nad Realem Madryt 4:1, Bayern 
Monachium jako drugi zespol uzyskal awans do cwiercfinalow 
pilkarskiej Ligi Mistrzow. Dzien wczesniej prawo gry w czolowej 
osemce zapewnila sobie Barcelona.
#001508
W finale rozgrywek o Puchar Koraca zmierza sie - hiszpanska 
Unicaja Malaga i francuski CSP Limoges. W rewanzowych meczach 
polfinalowych CSP Limoges pokonalo hiszpanski Casademont Girona 
69:57 (35:22). Pierwszy mecz zakonczyl sie remisem 77:77. 
Koszykarze z Malagi przegrali w rewanzu z Adecco Estudiantes 
Madryt 47:53(22:26). Druzyna Unicaja awans do finalu Pucharu 
zawdziecza zwyciestwu w pierwszym meczu 85:72. Dwa spotkania 
finalowe zostana rozegrane - 22 marca w Limoges, a rewanz 29 
marca br. w Maladze.
#001509
Andrzej Rzany (Gwardia Wroclaw) w wadze muszej, Krzysztof Szot 
(Walka Zabrze) w piorkowej i Grzegorz Kielsa (Hetman Bialystok) 
w superciezkiej wygrali w srode w Halle swoje walki i awansowali 
do cwiercfinalow bokserskiego turnieju eliminacyjnego do igrzysk 
olimpijskich w Sydney.
#001510
Aljona Sawczenko i Stanislaw Morozow z Ukrainy zdobyli zloty 
medal w konkurencji par sportowych podczas odbywajacych sie w 
Oberstdorfie mistrzostw swiata juniorow w lyzwiarstwie figurowym.
#001511
Marcin Gebka z grupy Mat-Cresit-CCC zajal trzecie miejsce w 
prologu wyscigu Red Lans Classic, rozgrywanego na szosach 
Kalifornii. Pierwszy byl Amerykanin Todd Littlahales z grupy 
Navigeiton.
#001512
Austriak Christian Mayer wygral w Kranjskiej Gorze slalom 
gigant, ktorego wyniki zostana zaliczone do klasyfikacji Pucharu 
swiata. Liderem klasyfikacji jest inny Austriak, Hermann Maier, 
ktory w srode nie ukonczyl pierwszego przejazdu. 
#001513
Z udzialem japonskiego ksiecia Takamado odbylo sie w srode w 
Osace w hotelu "Miyako" oficjalne otwarcie turnieju 
kwalifikacyjnego w hokeju na trawie do Olimpiady w Sydney. 
#001514
W turnieju ATP w Bogocie (pula nagrod 375 tys. USD), z numerem 
pierwszym gra Brazylijczyk Gustavo Kuerten, ktory nie mial we 
wtorek problemu z awansem do drugiej rundy. W pierwszej pokonal 
Hiszpana Sergi Bruguere 6:4, 6:1. 
#001515
Robotnicy przebudowujacy olimpijska plywalnie w Sydney, 
przerwali we wtorek prace w obawie przed zawaleniem sie glownej 
trybuny. Ponad 100 pracownikow odlozylo narzedzia, obawiajac sie 
o swe bezpieczenstwo na tymczasowej widowni International 
Aquatic Centre. 
#001516
Rumunska biegaczka Gabriela Szabo, najlepsza lekkoatletka 
mnionego roku, powiedziala we wtorek (w wywiadzie), ze sprobuje 
zdobyc dwa zlote medale w Sydney, na dystansach 1500 i 5000 m. 
#001517
Dunski kolarz Bo Hamburger z grupy Memory Card wygral czwarty 
etap wyscigu Paryz - Nicea, dlugosci 178 km z Trevoux do Saint-
Etienne. Liderem klasyfikacji generalnej pozostal Francuz 
Laurent Brochard (Jean Delatour). 
#001518
Rosjanin Gari Kasparow zremisowal ze swoim rodakiem Wladimirem 
Kramnikiem w osmej rundzie szachowego turnieju w Linares. 
Kasparow i Kramnik znajduja sie na czele stawki, obaj zdobyli po 
5 punktow.
#001519
Koszykarze Indiany Pacers, liderzy Konferencji wschodniej ligi 
NBA, odniesli 24. z rzedu zwyciestwo we wlasnej hali. Jednak we 
wtorek z trudem pokonali jeden z najslabszych zespolow - Denver 
Nuggets 90:89.
#001520
Pochmurno z wiekszymi przejasnieniami, postepujacymi 
od Pomorza w glab kraju. Ciagle opady deszczu, przechodzace 
stopniowo w przelotne. Temp. maks. od 5 do 10 st. Wiatr 
umiarkowany i dosc silny, porywisty, w porywach 20-25 m/s, 
polnocno-zachodni.
#001521
Nadal, z powodu koniecznosci wprowadzenia niezbednych
zmian w infrastrukturze technicznej, do wszystkich
Panstwa wysylamy Dziennik Internetowy w wersji
bez polskich znakow diakrytycznych.
#001522
 Wersje z polskimi znakami przywrocimy najpewniej
 w polowie przyszlego tygodnia.
#001523
W listach, w ktorych pytacie nas Panstwo o rozne sprawy
techniczne zwiazane z przyjmowaniem Dziennika prosimy
o podawanie, z jakiej przegladarki Panstwo korzystaja.
#001524
Istnieje niezmiennie mozliwosc wyboru dzialow Dziennika.
Aby otrzymywac Dziennik wedlug indywidualnych potrzeb
wystarczy wejsc na strone
wypelnic formularz i wyslac.
Na zgloszony adres wyslemy prosbe o potwierdzenie.
#001525
Wg szefa AWS Mariana Krzaklewskiego nalezy wszechstronnie 
wyjasnic" zarzuty postawione prezydentowi Aleksandrowi 
Kwasniewskiemu przez "Gazete Polska"; sprawa powinni sie zajac 
"wszyscy kompetentni, ktorzy prawnie sa do tego 
upowaznieni". "Tutaj nie ma rownych i rowniejszych. Pan 
prezydent - tak jak wszyscy - podlega ocenie prawnej, 
politycznej i medialnej."
Pytany przez dziennikarzy, czy sam zamierza wystepowac z 
wnioskiem o wyjasnienie tych zarzutow Krzaklewski oswiadczyl: 
"powiedziano by, ze mam w tym jakis interes". "Mowi sie o mnie, 
ze jestem rywalem pana Kwasniewskiego, wiec nie bede sie 
wypowiadal na ten temat."
#001526
"Gazeta Polska" napisala m.in., ze Aleksander Kwasniewski bedac 
szefem Komitetu do spraw Mlodziezy i Kultury Fizycznej 
zadecydowal 23 lutego 1990 r. o umorzeniu pozyczek dla 
organizacji mlodziezowych, m.in. dla ZSMP, ZSP, ZHP i ZMW, na 
cztery miesiace przed swoim odejsciem. Gazeta komentuje, ze 
dzieki tej decyzji skarb panstwa "podarowal" wymienionym 
organizacjom 352,5 mln zl plus odsetki - 5,810 mln zl. Powolujac 
sie na raport NIK z pierwszej polowy 1990 "GP" napisala, ze 
czesci tych dotacji Komitet udzielil organizacjom wbrew 
przepisom.
#001527
Kancelaria Prezydenta napisala w komunikacie przekazanym w 
czwartek PAP, ze "sprawy gospodarki finansowej Komitetu do spraw 
Mlodziezy i Kultury Fizycznej w czasie, gdy jego przewodniczacym 
byl Aleksander Kwasniewski, sa juz dawno wyjasnione".
Kancelaria podkreslila, ze sprawy finansowe Komitetu byly NIK 
kontrolowal w latach 1990-91. "W wyniku realizacji wnioskow 
pokontrolnych NIK bylo prowadzone postepowanie Prokuratury 
Wojewodzkiej w Warszawie przeciwko owczesnemu dyrektorowi 
Departamentu Ekonomicznego Komitetu ds. Mlodziezy i Kultury 
Fizycznej o sygnaturze akt V.Ds.62/92." 19 listopada 1992 
prokurator wydal postanowienie o umorzeniu sledztwa 
wobec niestwierdzenia zadnego przestepstwa.
"Zarowno +Gazeta Polska+, jak i poslowie AWS wraz z 
przewodniczacym Klubu Parlamentarnego AWS mowia o sprawach, 
ktore byly wielokrotnie opisywane i wyjasniane w prasie w 
pierwszej polowie lat dziewiecdziesiatych (m.in. w Tygodniku 
+Solidarnosc+) liczac na krotka pamiec opinii publicznej."
#001528
Srodowe zawiadomienie grupy poslow SLD o domniemanym 
przestepstwie przeciwko prezydentowi, zlozone w zwiazku ze 
"sprawa Debskiego" prokuratura rozpatrzy razem z wczesniejszym 
pismem Ministerstwa Sprawiedliwosci dot. tej sprawy.
Poslowie Sojuszu powoluja sie na wypowiedz bylego szefa Urzedu 
Kultury Fizycznej i Turystyki Jacka Debskiego. W wywiadzie 
opublikowanym w "Gazecie Wyborczej" 25 lutego Debski powiedzial, 
ze na przelomie pazdziernika i listopada "wysoki funkcjonariusz 
AWS" zazadal od niego "kwitow" na Aleksandra Kwasniewskiego i na 
Stanislawa Paszczyka, niegdys szefow tego Urzedu.
Wczesniej - na przelomie lutego i marca - do warszawskiej 
Prokuratury Okregowej wplynelo pismo z Ministerstwa 
Sprawiedliwosci, polecajece prokuraturze wyjasnienie 
"okolicznosci podniesione przez Debskiego" w wywiadzie.
#001529
Byly szef Urzedu Kultury Fizycznej i Turystyki Jacek Debski 
zostal wykluczony z Ruchu Spolecznego AWS. Decyzje w tej sprawie 
podjal w czwartek Sad Kolezenski partii. Prezes sadu Marek 
Blaszkowski powiedzial PAP, ze wniosek o wykluczenie zlozyl 
Zarzad Krajowy ugrupowania. "Zdaniem zarzadu, Debski dzialal na 
szkode partii." Blaszkowski podkreslil, ze chodzi przede 
wszystkim o wywiad Debskiego dla "Gazety Wyborczej". Dodal, ze 
podczas czwartkowego posiedzenia sadu Debski tlumaczyl, iz "nie 
wytrzymaly mu nerwy" i stad wywiad dla "GW". czlonkowie sadu 
ocenili, ze politykowi tej klasy, co Debski nerwy nie powinny 
puszczac.
#001530
Po 18 marca Rada Krajowa AWS podejmie decyzje w sprawie 
prawyborow prezydenckich - poinformowal prezes SKL Miroslaw 
Styczen podczas czwartkowej konferencji politykow SKL, ZchN i 
PPChD. Propozycje przeprowadzenia prawyborow wsrod dzialaczy 
Akcji przedstawili pod koniec zeszlego tygodnia trzech 
ugrupowan. Do inicjatywy tej nie przylaczyli sie liderzy 
czwartej, najwiekszej partii w AWS - Ruchu Spolecznego AWS. Szef 
Akcji Marian Krzaklewski sceptycznie odniosl sie do 
koncepcji.
Prezes SKL powiedzial, ze trzy partie chca, by prawybory 
rozpoczely sie w rocznice uchwalenia Konstytucji 3 Maja.
#001531
Wg Mariana Krzaklewskiego, jest rzecza oczywista, ze Rada 
Krajowa AWS zdecyduje, w jaki sposob zostanie wyloniony kandydat 
Akcji na urzad prezydenta. Rada ma sie zebrac po 18 marca.
"Rada Krajowa zbiera sie w normalnym trybie przewidywanym 
wczesniej. Zgodnie z harmonogramem, ktory okreslilismy do konca 
kwietnia wladze AWS maja podjac decyzje co do wyborow 
prezydenckich."
Krzaklewski podkreslil, ze decyzja Rady powinna byc wspolnie 
wypracowana przez wszystkie ugrupowania wchodzace w sklad Akcji.
#001532
Zdaniem marszalka Sejmu Macieja Plazynskiego AWS juz dawno 
powinna wskazac swojego kandydata na prezydenta. "Kwiecien to 
zbyt odlegly termin." "Partie prawicy nie powinny patrzec tylko 
na wlasny interes polityczny. Aleksander Kwasniewski, to silny 
kandydat i dlatego prawica juz dzis powinna myslec o szansach 
wyborczych. Dlatego sadze, ze prawybory w AWS to dobry pomysl."
#001533
Ruch Spoleczny AWS chce, by czlonkowie wszystkich ugrupowan 
wchodzacych w sklad Akcji odpowiedzieli w referendum, jak ma 
wygladac przyszlosc tego ugrupowania. Uchwale w tej sprawie 
przyjela w czwartek Rada Polityczna RS AWS bez glosu sprzeciwu.
#001534
Premier Jerzy Buzek odwolal w czwartek ze stanowiska ministra 
lacznosci Macieja Srebro (ZChN-AWS). Teke ministra ma objac 
posel AWS i wiceprezes ZChN Tomasz Szyszko. Wedlug premiera w 
dziedzinie lacznosci "sa ogromne oczekiwnia legislacyjne" 
wynikajace m.in. ze zobowiazan Polski wobec Unii Europejskiej. 
Dlatego, jak wyjasnial, ministrowi, ktory bedzie jednoczesnie 
poslem, latwiej bedzie wprowadzic w zycie nowe przepisy.
#001535
Nowym ministrem kultury i dziedzictwa narodowego bedzie 
Kazimierz Michal Ujazdowski (AWS-SKL) - zdecydowal 
premier. Zaznaczyl, ze Ujazdowski jako posel zna procedury 
sejmowe i "moze bardzo szybko wdrozyc ustawy, na ktore czekaja 
ludzie kultury".
Dziennikarze pytali szefa rzadu o sprzeciw Unii Wolnosci wobec 
planow powolania Ujazdowskiego. "Tak, rzeczywiscie 
przedstawiciele koalicjanta wyrazali pewne obawy, czy ta 
kandydatura bedzie dobrze przyjeta przez srodowisko kultury. 
Podkreslam, ze sa tu pewne obawy ze strony ludzi kultury, ale po 
to wlasnie rozmawialem z szeregiem osob, dowiedzialem sie o 
oczekiwaniach tego srodowiska." - mowil premier. Zaznaczyl, ze te 
oczekiwania przekazal Ujazdowskiemu.
#001536
W ocenie szefa klubu Unii Wolnosci Jerzego Wierchowicza decyzja 
premiera o mianowaniu Kazimierza Ujazdowskiego z SKL na szefa 
resortu kultury byla podyktowana "partyjniactwem". "Nie jest to 
decyzja trafiona. chodzi o sposob jej podjecia, o kierowanie 
sie partyjniactwem. Interes jednej, malej partii przewazyl nad 
interesem koalicji, rzadu i polskiej kultury." Szef klubu UW 
podtrzymal opinie, ze Ujazdowski jest politykiej nieznanym w 
srodowisku kultury i bez dorobku w tej dziedzinie. Zdaniem 
Wierchowicza, ta decyzja rodzi przekonanie, ze rzad nie zwaza na 
glosy srodowiska kultury.
#001537
Pierwsze spotkanie Komitetu Honorowego Obchodow XX-lecia NSZZ 
"Solidarnosc" odbylo sie w czwartek w Warszawie w siedzibie 
prymasa. Uczestnicy spotkania wstepnie zaakceptowali program 
centralnych obchodow rocznicy. "Odbeda sie one w ostatnich trzech 
dniach sierpnia tego roku w Gdansku" - zapowiedzial 
wiceprzewodniczacy "S" Jerzy Langer.
Glownym punktem obchodow bedzie uroczysty Krajowy Zjazd 
Delegatow NSZZ "Solidarnosc" z udzialem ok. 2,5 tys. osob. 
Oprocz delegatow zaproszono zwiazkowcow z Europy i swiata, z 
ktorymi wspolpracuje "S", politykow, honorowych czlonkow 
zwiazku.
W sklad Komitetu Honorowego wchodza: premier Jerzy Buzek, prymas 
Jozef Glemp, krajowy duszpasterz ludzi pracy arcybiskup Tadeusz 
Goclowski, przewodniczacy "S" Marian Krzaklewski, pierwszy 
premier III RP Tadeusz Mazwiecki oraz prezydent Lech Walesa, 
pierwszy przewodniczacy zwiazku. W pierwszym spotkaniu nie 
uczestniczyl Lech Walesa i abp Tadeusz Goclowski. Kolejne 
spotkanie Komitetu odbedzie sie w kwietniu.
#001538
Minister obrony Janusz Onyszkiewicz uwaza za sukces wypelnianie 
zobowiazan sojuszniczych przez Polske, co - jak podkresla - 
zyskuje wysokie oceny w NATO. Jego zdaniem, dzieki 
przynaleznosci do Paktu Polska jest bezpieczniejsza. Polska 
wspiera inne kraje naszego regionu, aspirujace do czlonkostwa w 
Pakcie Polnocnoatlantyckim. Szef MON odnosi sie sceptycznie do 
niedawnej wypowiedzi p.o. prezydenta Rosji Wladimira Putina, 
wedlug ktorego Rosja rowniez moglaby zostac czlonkiem Paktu. W 
rozmowie z PAP Onyszkiewicz przypomnial, ze kiedys z podobnym 
pomyslem wystapil Nikita chruszczow.
#001539
Byly marszalek Sejmu, dzis senator AWS-ZchN,  
Wieslaw Chrzanowski zostal prawomocnie uwolniony z zarzutu, ze 
byl agentem SB. W czwartek Sad Lustracyjny II instancji utrzymal 
oczyszczajacy Chrzanowskiego wyrok I instancji z pazdziernika 
ubieglego roku. Tym samym oddalono apelacje Rzecznika Interesu 
Publicznego, ktory domagal sie uchylenia tego wyroku i zwrotu 
sprawy do I instancji. Chrzanowski, ktory w 1992 znalazl sie 
na tzw. "liscie Macierewicza", sam wystapil do sadu o ustalenie, 
ze nigdy nie byl agentem sluzb specjalnych PRL.
Na jawnej rozprawie lustracyjnej zastepca Rzecznika Krzysztof 
Kauba dowodzil w czwartek, ze w latach 1973-1976 Chrzanowski 
udzielal informacji oficerowi SB kpt. Tadeuszowi Szlubowskiemu, 
z ktorym spotykal sie w kawiarni. Chrzanowski nie zaprzeczal, ze 
takie spotkania byly, ale zapewnial, ze nie byl agentem.
#001540
Do konca roku zostana ukonczone dwie kolejne stacje metra w 
Warszawie - "Swietokrzyska" i "Ratusz" - zapowiedzial 
wicedyrektor Metra Warszawskiego Henryk Brzuchacz. Obiecal, ze 
pierwszy pociag z Kabat do stacji "Ratusz" wyruszy w Boze 
Narodzenie, natomiast budowa calej pierwszej linii metra, 
laczacej Kabaty z placem Wilsona, zakonczy sie w 2003 roku. 
Wedlug niego, trzeba na to wydac jeszcze dwa miliardy zlotych.
#001541
Niemcy pozostaja adwokatem Polski i innych krajow kandydujacych 
do Unii Europejskiej i sa zainteresowane, aby Polska znalazla 
sie w pierwszej grupie panstw przystepujacych do UE - powiedzial 
Joschka Fischer, niemiecki minister spraw zagranicznych.  
Na spotkaniu z dziennikarzami w Berlinie zapewnil, ze nie 
istnieja zadne nowe kryteria przystapienia do Unii. "Nie ma 
zadnego nowego stanowiska Niemiec, badz Europy w tej sprawie."
#001542
Otto Lambsdorf, glowny negocjator Niemiec w rozmowach 
dotyczacych odszkodowan dla ofiar pracy niewolniczej i 
przymusowej odrzucil zadania krajow Europy Srodkowo-wschodniej, 
ktore domagaja sie 9 mld marek na bezposrednie swiadczenia. 
"Takiej sumy nie bedzie. To mrzonki" - powiedzial Lambsdorff w 
Berlinie. Jego zdaniem wszyscy pozostali uczestnicy rozmow 
uwazaja stanowisko krajow srodkowo-europejskich za 
nierealistyczne.
Niemiecki polityk spotkal sie z dziennikarzami po powrocie z 
Waszyngtonu, gdzie odbyla sie kolejna runda negocjacji.
#001543
Adwokaci 11 Zydow, ktorzy domagaja sie od Polski zwrotu majatku 
odebranego im po II wojnie swiatowej zlozyli w czwartek w sadzie 
federalnym na Blooklynie zlagodzona wersje pozwu.
"Zmieniony zostal nieco jezyk pozwu, zlozonego w sadzie w 
czerwcu 1999 roku i usunieto niektore fragmenty" - poinformowal 
w czwartek PAP Mel Urbach, jeden z adwokatow reprezentujacych 
amerykanskich Zydow.
W pierwotnej wersji pozwu adwokaci Ed Klein i Mel Urbach 
oskarzyli powojenne wladze Polski o zagarniecie mienia Zydow i 
kontynuacje nazistowskiej polityki przesladowania tej grupy 
etnicznej.
Do nowej wersji pozwu Polska moze sie ustosunkowac do 18 
kwietnia.
#001544
Byly kanclerz Niemiec i byly szef cDU Helmut Kohl zamierza 
zwrocic swojej partii 6,3 mln marek, aby wyrownac finansowe 
straty, jakie moze poniesc CDU z powodu niezgodnego z prawem 
przyjecia przez Kohla subwencji. Na konferencji prasowej w 
Berlinie Kohl poinformowal, ze zebral juz 5,9 mln marek. Jak 
zapewnil, brakujace 400 tys. marek wplynie niebawem.
#001545
Przedstawiciel rosyjskiej Federalnej Sluzby Bezpieczenstwa (FSB) 
Aleksandr Zdanowicz nie wykluczyl, ze przyczyna katastrofy 
samolotu na moskiewskim lotnisku mogl byc atak terrorystyczny.
Lecacy do Kijowa rosyjski samolot Jak-40 rozbil sie w czwartek 
rano, zaraz po starcie, na moskiewskim lotnisku Szeremietiewo-1. 
Wsrod dziewieciu ofiar byl znany rosyjski dziennikarz Artiom 
Borowik i prezes firmy naftowej "Grupa Aljans" Ziaudin Bazajew. 
Zginely wszystkie osoby znajdujace sie na pokladzie - piecioro 
czlonkow zalogi i czterej pasazerowie.
#001546
Minister spraw zagranicznych Rosji Igor Iwanow zapewnial 
przyjmujac delegacje Rady Europy (RE), ze Moskwa jest 
"zainteresowana utrzymaniem dialogu z organizacjami 
miedzynarodowymi w kwestii czeczenii". Moskwa "nie przeczy, ze 
sa problemy, lecz byloby naiwnym sadzic, ze problemy czeczenskie 
moga byc natychmiast uregulowane" - powiedzial Iwanow. 
#001547
Komandosi rosyjscy usilowali kolejny dzien odbic miejscowosc 
Komsomolskoje, zajeta przez bojownikow czeczenskich i zagrodzic 
przeciwnikowi droge do doliny prowadzacej w strone Groznego. 
Rzecznik Kremla do spraw Czeczenii Siergiej Jastrzembski 
powiedzial, ze wojska rosyjskie zajely znaczna czesc 
miejscowosci, ale separatysci nadal tkwia tam w kilku punktach 
oporu. Dzien wczesniej strona rosyjska mowila, ze rozprawienie 
sie z niedobitkami bojownikow w Komsomolskoje, to kwestia dwoch-
trzech godzin.
#001548
W pisemnym oswiadczeniu Misja OBWE w Minsku stwierdzila, ze mimo 
pewnych formalnych zmian normy bialoruskiego prawa wyborczego 
nie odpowiadaja miedzynarodowym, demokratycznym standardom. 	
Dokument zostal przekazany dziennikarzom. Zastrzezenia 
miedzynarodowych ekspertow wzbudzil przede wszystkim sposob 
formowania dwunastoosobowej centralnej Komisji Wyborczej (CKW). 
Polowe jej skladu ma wyznaczac bowiem prezydent, a druga polowe 
izba wyzsza parlamentu (calkowicie podporzadkowana prezydentowi 
Aleksandrowi Lukaszence).
#001549
Zakonczyla sie trwajaca od czwartku w poludnie okupacja budynku 
Komitetu centralnego Komunistycznej Partii Ukrainy (KPU) w 
Kijowie. Jedenastu czlonkow nieznanej dotad organizacji "Grupa 
Swiadomej Mlodziezy  - Samostijna (niezalezna) Ukraina" zgodzilo 
sie oddac sie w rece milicji w zamian za gwarancje 
bezpieczenstwa. Obylo sie bez incydentow. Budynek CK KPU 
opieczetowano do czasu zakonczenia sledztwa. Okupujacych 
odwieziono do aresztu. Towarzyszylo im kilku deputowanych do 
parlamentu jako gwarantow wspomnianego bezpieczenstwa.
#001550
Rada Europy przyjela rekomendacje, uznajaca prawo dziennikarzy 
do nieujawniania zrodel informacji. Oznacza to w praktyce 
zezwolenie na swobodne rozpowszechnianie wiadomosci z poufnych 
zrodel.
#001551
Rzecznik Pentagonu powiedzial, ze nie ma zadnych dowodow na 
obecnosc szpiega na rzecz Serbow w kwaterze glownej NATO w 
czasie ubieglorocznej kampanii w Kosowie. Przyznal jednak, ze 
zaostrzono srodki bezpieczenstwa po tym, gdy raport amerykanski 
ujawnil, ze Serbowie dysponuja "niezwykla dawka" wiedzy o 
bombardowaniach.
#001552
Sekretarz stanu USA Madeleine Albright potwierdzila w Banja Luce 
- stolicy serbskiej czesci Bosni - zdecydowane poparcie dla 
realizacji porozumienia pokojowego z Dayton z 1995. Wyrazila tez 
poparcie dla umiarkowanych sil politycznych w Bosni, 
opowiadajacych sie za wdrazaniem porozumienia, ktore polozylo 
kres wojnie bosniackiej.
#001553
Senator John Mccain, ktory przez wiele tygodni zdawal sie 
byc powaznym kandydatem do republikanskiej nominacji 
prezydenckiej po przegranej z gubernatorem Teksasu Georgem 
W. Bushem oglosil, ze "zawiesza" wyborcza walke. Zgodnie z 
oczekiwaniami rowniez byly senator Bill Bradley oglosil, ze 
rezygnuje z dalszego ubiegania sie o nominacje prezydencka z 
ramienia Partii Demokratycznej.
#001554
Podczas sesji warszawskiej Gieldy Papierow Wartosciowych wzrosl 
kurs 141 akcji, 52 spadl, a 26 nie zmienil sie, w tym na rynku 
NFI wzrosly notowania 13 funduszy, a dwoch spadly. WIG wzrosl o 
2,6 proc. do 21.967,6 pkt.
#001555
Stabilni inwestorzy Banku Handlowego SA zamierzaja sprzedac 
nalezace do nich akcje i obligacje zamienne banku citibankowi po 
70 zl za papier - podal BH.
#001556
BRE Bank sprzeda 5,2 proc. akcji BH commerzbankowi za 70 zl za 
akcje - podal BRE.
#001557
Na rynku wolnym warszawskiej Gieldy Papierow Wartosciowych po 
raz pierwszy notowane byly akcje Beef-San SA. W dniu debiutu za 
akcje placono 3,5 zl, czyli o 29,6 proc. wiecej niz w ofercie 
publicznej.
#001558
Na naszym rynku caly czas utrzymuje sie realna szansa 
kontynuacji fali wzrostowej i przekroczenia przez WIG 20 3 tys. 
punktow - uwaza Marek Pokrywka, makler DM BOS.
Po raz kolejny duze wzrosty zanotowaly spolki z branzy 
teleinformatycznej. WIG-teleinformatyka zwyzkowal o 3,8 proc. 
Obroty na rynku podstawowym znacznie zwiekszyly sie, co zdaniem 
maklera, potwierdza sile rynku. Wg Pokrywki informacje o tym, ze 
citibank rozmawia z commerzbankiem o przejeciu akcji BRE i 
polaczeniu BRE z Bankiem Handlowym, zelektryzowaly w czwartek 
rynek."Kurs BRE wzrosl o 9,9 proc. z 86-proc. redukcja kupna do 
144 zl, gdyz w takiej sytuacji mozna oczekiwac ogloszenia 
wezwania na akcje BRE."
#001559
Londynskie przedstawicielstwo citigroup nie potwierdza doniesien 
o rozmowach z commerzbankiem w sprawie mozliwego nabycia 
udzialow niemieckiego banku w BRE. Takze commerzbank nie chcial 
komentowac tych poglosek.
#001560
France Telecom zlozyl samodzielna oferte zakupu 25-35 proc. 
akcji Telekomunikacji Polskiej SA. Wczesniej prasa informowala, 
ze FT zlozyl taka oferte wspolnie z innymi podmiotami.
#001561
Nokia postanowila podwyzszyc kapital akcyjny o 366 704,40 euro w 
drodze emisji 1.527.935 nowych akcji, o wartosci nominalnej 0,24 
euro, oraz cenie subskrypcyjnej 199,6523 euro.
#001562
Deficyt na rachunku obrotow biezacych w 2000 roku spadnie 
ponizej 7 proc. PKB - twierdzi Grzegorz Wojtowicz z Rady 
Polityki Pienieznej.
#001563
Minister Skarbu Panstwa w latach 1996-1998 nie sprawowal 
wlasciwego nadzoru nad Stocznia Gdynska. Bledne decyzje 
spowodowaly, ze reprezentanci Skarbu Panstwa mieli maly wplyw na 
dzialalnosc Stoczni - twierdzi NIK.
#001564
Firma J.P. Morgan Securities Ltd. z Londynu zostala doradca 
prywatyzacyjnym Rafinerii Gdanskiej SA - poinformowal PAP 
rzecznik prasowy Nafty Polskiej SA Janusz Kwiatkowski.
#001565
LG Petro Bank zamierza wspomagac finansowo oraz angazowac sie 
kapitalowo w firmy dzialajace w sektorze technologii 
internetowych w Polsce - poinformowal na konferencji prasowej  
prezes banku Dong chang Park.
#001566
Spoldzielnie mieszkaniowe i osoby, ktore zaciagnely kredyty do 
31 maja 1992 r., chcace korzystac z pomocy panstwa, od 1 
kwietnia beda splacac kredyt w wysokosci minimum 2,33 zl za 
kazdy m kw. powierzchni uzytkowej.
#001567
Juz drugi operator telefonii komorkowej obnizyl w ostatnim 
czasie stawki. Od 13 marca Era GSM wprowadza pakiet, polegajacy 
na tym, ze w cenie wszystkich abonamentow klienci beda mieli od 
20 do 180 minut gratisowych rozmow.
#001568
Optimus SA i Telewizja Polsat SA utworza spolke eMarket, ktora 
zajmowac sie bedzie dzialalnoscia produkcyjna, handlowa i 
uslugowa z wykorzystaniem mediow elektronicznych, zwlaszcza 
Internetu i Telewizji cyfrowej.
#001569
Ministerstwo Skarbu Panstwa wybierze nowego doradce przy II 
etapie prywatyzacji PZU SA - poinformowalo biuro prasowe 
resortu.
#001570
8 zl wyniesie od kwietnia oplata za przejazd samochodem osobowym 
ok. 60-kilometrowego odcinka autostrady miedzy Katowicami a 
Krakowem. ciezarowki beda placic 20 zl - podala  spolka 
Stalexport Autostrada Malopolska SA.
#001571
Zaklad Narzedziowy PZL-Mielec ma produkowac oprzyrzadowanie i 
czesci do cywilnych i wojskowych samolotow dla brytyjskiego BAE 
Systems, jednego z najwiekszych koncernow zbrojeniowych na 
swiecie - poinformowal dyrektor handlowy Zakladu. 
#001572
Poplynal pierwszy prad podmorskim kablem, ktory laczy Polske i 
Szwecje. Jesli proby przebiegna pomyslnie, od polowy maja 
szwedzki prad zasili polska siec energetyczna.
#001573
W 2001 roku w Niemczech, przez polaczenie Deutsche Bank i 
Dresdner Bank, powstanie najwieksza grupa bankowa swiata - 
podano oficjalnie we Frankfurcie nad Menem.
#001574
Prezes niemieckiego banku Deutsche Bank Rolf Breuer potwierdzil 
zlikwidowanie ok. 16 tys. miejsc pracy w ciagu trzech lat, 
poczawszy od roku 2001, w zwiazku z fuzja tego banku z Dresdner 
Bank.
#001575
Opozniona prywatyzacja energetyki, zwloka w reformie podatkowej, 
korupcja, a nawet tendencje do nepotyzmu - to zarzuty kierowane 
przez biznesmenow pod adresem polskich wladz podczas 
zakonczonego w czwartek "piatego okraglego stolu".
Jednak generalnie przedstawiciele polskich i miedzynarodowych 
organizacji gospodarczych z uznaniem ocenili stan naszej 
gospodarki, kierunek przeobrazen, a zwlaszcza jej odpornosc na 
skutki rosyjskiego kryzysu finansowego w 1998 roku.
Biznesmeni podzielaja obawy zwiazane z wysokim deficytem na 
rachunku obrotow biezacych, ale nie jest to dla nich problem 
najwazniejszy - ocenila w rozmowie z dziennikarzami Louise 
Vinton, ekspert od spraw polskich Economist Intelligence Unit, 
organizatora konferencji.
W dorocznym rankingu EIU Polska przesunela sie z trzeciego na 
pierwsze miejsce wsrod krajow naszego regionu (sposrod ok. 60 
ocenianych krajow zajela 29 miejsce). Wzieto pod uwage m.in. 
mozliwosci inwestowania, stabilnosc systemu politycznego, deficyt 
budzetowy, wielkosc inflacji, poziom zycia.
Najgorsze jednak oceny w tym rankingu zyskal polski rynek pracy, 
i to nie tylko ze wzgledu na wielkosc bezrobocia, ale rowniez z 
uwagi na wysokie koszty pracy, znaczne obciazenia pozaplacowe i 
wlaczanie sie zwiazkow zawodowych do polityki - powiedziala 
Vinton.
#001576
Edward Hartwig, nestor polskich artystow fotografikow, zostal w 
czwartek odznaczony Krzyzem Komandorskim z Gwiazda Orderu 
Odrodzenia Polski. 
"Fotografia to cale moje zycie. Do mnie nalezy paleta calego 
swiata. Kazdy moze ja chwalic lub krytykowac, ale dla mnie 
najwazniejsze to, zeby zawsze byc soba" - powiedzial wzruszony 
artysta. 
Edward Hartwig (ur. w 1909 r.) jest absolwentem wiedenskiego 
Instytutu Graficznego, uczniem Rudolfa Kopitza. W swoim dorobku 
ma 30 wygawnictw albumowych  m.in. "Fotografika", "Tematy 
fotograficzne", "Wariacje  fotograficzne", "Mistrzowie polskiej 
kamery", "Moja ziemia", "Kazimierz nad Wisla" i "Wierzby".
Hartwig jest jednym z zalozycieli Zwiazku Polskich Artystow
Fotografikow, czlonkiem miedzynarodowej organizacji artystow-
fotografikow FIAP. Odznaczony jest m.in. Medalem Miasta Paryza 
za caloksztal tworczosci oraz medalem olimpijskim za fotografie 
sportowa (Rzym 1960  r.).
#001577
Do 15 marca 2000 wydawcy moga zglaszac kandydatury do 
najwiekszej polskiej nagrody literackiej - Nagrody NIKE - 
powiedzial PAP Michal cichy, sekretarz nagrody NIKE. 
Ksiazki opublikowane w 1999 roku - pierwsze wydania 
utworow zyjacych polskich autorow - nalezy przysylac w trzech 
egzemplarzach pod adresem: Fundacja Nagrody Literackiej NIKE, 
ul. choragwi Pancernej 80, 02-951 Warszawa. 
Nominacje do NIKE 2000 zostana ogloszone na Miedzynarodowych 
Targach Ksiazki w maju, rozstrzygniecie - na poczatku 
pazdziernika. W dotychczasowych edycjach NIKE nagrode zdobyly 
ksiazki: "Widnokrag" Wieslawa Mysliwskiego, "Piesek przydrozny" 
czeslawa Milosza i "chirurgiczna precyzja" Stanislawa 
Baranczaka. 
Wartosc finansowa nagrody znow wzrosnie w tym roku o 
10 tys. zl i wyniesie 80 tys. zl.
#001578
Spokoj ducha, dieta i cwiczenia to - jak twierdzi Jean-Claude 
Van Damme - recepta na udane zycie. Aktor przylecial do Polski z 
jednodniowa wizyta.
#001579
Dokumenty, autografy wierszy, zdjecia Anny Achmatowej, Josifa 
Brodskiego, Zbigniewa Herberta i Kazimierza Wierzynskiego mozna 
zobaczyc na wystawie "Dotrzymac wiary sztuce" czynnej od piatku 
w warszawskiej Bibliotece Uniwersyteckiej.
#001580
Zabytkowy, gotycki kosciol farny w Jasle na Podkarpaciu, bedzie 
odrestaurowany dzieki ponad 550 tysiacom zl, ktore ofiarowala na 
ten cel Fundacja Wspolpracy Polsko-Niemieckiej.
#001581
Seriale "Quo Vadis" Jerzego Kawalerowicza,"Przedwiosnie" w 
rezyserii Filipa Bajona oraz "Jozef Pilsudski" Andrzeja Trzos-
Rastawieckiego - to najwazniejsze z filmowych planow Telewizji 
Polskiej na najblizsze miesiace. Z filmow fabularnych 
zrealizowanych z udzialem publicznej telewizji widzowie maja 
zobaczyc m.in. bedace w ostatniej fazie produkcji: "Weiser" 
Wojciecha Marczewskiego, "Egoisci" Mariusza Trelinskiego oraz 
"Bajland" Henryka Dederko. Najpierw jednak filmy te trafia na 
ekrany kin.
#001582
W londynskiej galerii sztuki nowoczesnej Tate otwarto budzaca 
sensacje wystawe kilkudziesieciu fantazyjnych rysunkow 
erotycznych najwiekszego brytyjskiego pejzazysty Williama 
Turnera (1775-1851).
#001583
Analiza zdjec nadeslanych przez sonde amerykanskiej agencji 
kosmicznej NASA Mars Global Surveyor wskazuje na duze 
zroznicowanie obszarow biegunowych Marsa.
Temat ten omawia w najnowszym wydaniu brytyjskiego pisma 
naukowego "Nature" dr Peter Thomas z Uniwersytetu cornell w 
Nowym Jorku, kierujacy jednym z zespolow analizujacych 
marsjanskie fotografie.
Na zdjeciach widac, ze w okolicach bieguna poludniowego 
znajduja sie duze dziury, co sprawia, ze teren ten przypomina ser 
szwajcarski, natomiast grunt wokol bieguna polnocnego obfituje w 
drobne otworki, jak w serku wiejskim - informuje dr Thomas.
Duze roznice geologiczne w rejonach biegunow Marsa wskazuja, ze 
prawdopodobnie takze klimat na tych obszarach ksztaltowal sie 
odmiennie przez tysiace, a nawet przez miliony lat.
Peter Thomas podkreslil, ze fotografie powierzchni Marsa 
dostarczaja wielu waznych danych na temat przeszlosci tej 
planety i obecnie istniejacych tam warunkow atmosferycznych. 
Wciaz waznym dla badaczy Marsa zagadnieniem jest np. kwestia, 
czy istnieje tam woda i w jakich ilosciach. Mars Global Surveyor 
obserwuje te planete od 1997 roku.	
We wrzesniu 1999 roku amerykanska agencja NASA stracila sonde 
klimatyczna, ktora nie weszla na prawidlowa orbite Marsa, a 3 
grudnia zeszlego roku stracono lacznosc z polarnym ladownikiem, 
ktory mial osiasc na planecie i prowadzic na jej powierzchni 
obserwacje naukowe.
#001584
Prezydent USA Bill Clinton powolal specjalna komisje do spraw 
medycyny alternatywnej. Komisja zlozona z pietnastu ekspertow ma 
w ciagu dwoch lat przygotowac raport na temat metod i srodkow 
stosowanych w lecznictwie niekonwencjonalnym.
#001585
Praktycznego funkcjonowania gieldy papierow wartosciowych, 
zawierania transakcji oraz interpretacji informacji finansowych 
i oceny spolek bedzie uczyc Szkola Gieldowa, ktora z poczatkiem 
kwietnia ruszy w Bialymstoku. Organizuje ja Warszawska Gielda 
Papierow Wartosciowych w porozumieniu z bialostocka Wyzsza 
Szkola Finansow i Zarzadzania. Bedzie to osma taka placowka w 
kraju.
#001586
ktora zajmowac sie bedzie dzialalnoscia produkcyjna, handlowa i 
uslugowa z wykorzystanie mediow elektronicznych, zwlaszcza 
Internetu i Telewizji cyfrowej. Stosowna umowe w tej sprawie 
spolki podpisaly w czwartek. Kapital zakladowy spolki eMarket 
wynosi 10,6 mln zl. Optimus i Telewizja Polsat obejma w spolce po 
5.300 udzialow w cenie nominalnej 1 tys. zl, stanowiacych 50 
proc. kapitalu zakladowego i 50 proc. glosow na Zgromadzeniu 
Wspolnikow.
Spolka eMarket zostala utworzona na bazie funkcjonujacego w 
Optimus SA sklepu internetowego i bedzie nadal rozwijac te 
dzialalnosc. Planuje sie takze budowe drugiego kanalu dostepu do 
klientow, dzialajacego na platformie telewizji cyfrowej.
#001587
Wloska Konferencja Biskupow podkreslila w czwartek, ze Kosciol 
powinien docierac do ludzi takze w cyberprzestrzeni. Rzecznik 
Konferencji Claudio Giuliodori powiedzial, ze Internet stwarza 
Kosciolowi nadzwyczajne mozliwosci wychodzenia do ludzi na calym 
swiecie i gloszenia Ewangelii. "Przez Internet mozna sie 
skontaktowac, w czasie rzeczywistym, z kazdym zakatkiem swiata i 
praktycznie z kazdym czlowiekiem" - oswiadczyl. "Jezus pokazal 
nam droge. Teraz Kosciol rzymskokatolicki musi zostac rybakiem 
(...) w Internecie" - dodal. Nawiazal do epizodu w Nowym 
Testamencie, traktujacego o tym, jak Jezus mowil swym watpiacym 
uczniom, gdzie zarzucac sieci na Jeziorze Galilejskim. Watykan ma 
swa witryne internetowa od 1996 roku 
(http://www.vatican.va).
#001588
Zadnych szans nie dali w czwartek mlodzi Niemcy amerykanskim 
programom komputerowym, majacym uniemozliwic, lub chocby 
utrudnic dostep do stron internetowych, zawierajacych tresci, 
ktore nie nadaja sie dla dzieci i mlodziezy.
#001589
Strona internetowa Stratcom Media Ltd (kod gieldowy NASDAQ OTc 
BB: SMMM) WorldMicrocap.com otworzyla pod adresem URL 
http://worldmicroamp.com nowa witryne. Zawiera ona 
najpelniejsze, darmowe informacje o gieldach papierow 
wartosciowych na calym swiecie.
#001590
Komisja Europejska ostrzegla w czwartek, ze Europa pozostaje 
daleko w tyle za Stanami Zjednoczonymi w wyscigu do 
upowszechnienia Internetu.
#001591
Firma Dell Computer Corp. poinformowala w czwartek, ze okolo 400 
tysiecy notebookow jej produkcji moze zawierac wadliwe pamieci, 
powodujace zawieszanie sie komputera i utrate danych. Dell 
zapowiedzial bezplatna wymiane kosci pamieci. Problem wystapil w 
notebookach Latitude (modele CPiA, CPiR, CPt, CPx, CS) i 
Inspiron (modele 3500, 3700, 7000, 7500), dostarczonych na rynek 
miedzy 1 lutego a 20 listopada 1999 roku.
#001592
Odpowiadajac na apele firm branzy komputerowej, Bialy Dom 
oglosil w czwartek, ze popiera "racjonalne zwiekszenie" liczby 
specjalnych wiz, wydawanych cudzoziemskim specjalistom 
komputerowym. W 1998 roku Kongres zwiekszyl - z 65 tysiecy do 115 
tysiecy rocznie - liczbe szescioletnich wiz dla specjalistow 
komputerowych. Firmy amerykanskie uwazaja jednak, ze to wciaz za 
malo.
#001593
Na dozywotnie wiezienie Sad Okregowy w Poznaniu skazal 28-
letniego sataniste z Pily, ktory dwa lata temu zabil wlasna 
matke. Morderca chcial dzieki temu przejsc tzw. "brame ognia". 
Obrona domagala sie uniewinnienia mordercy, twierdzac, ze opary 
rozlewanej benzyny pozbawily oskarzonego trzezwej oceny 
sytuacji
"Brama ognia" miala byc kolejnym stopniem satanistycznego 
wtajemniczenia, polegajacym na morderstwie i samospaleniu. 
Slawomir M. w czerwcu 1998 roku kilkakrotnie uderzyl mlotkiem 
swoja matke, po czym dobil ja kuchennym nozem. Samospalenia nie 
sprobowal.
W mieszkaniu w trakcie morderstwa byli koledzy satanisty. W 
listopadzie ubieglego roku za niepowiadomienie o zabojstwie 
zostali oni skazani na kary od poltora roku do dwoch lat 
wiezienia w zawieszeniu na piec lat. Z przyczyn proceduralnych 
Slawomira M. sadzono dopiero w tym roku. Podczas procesu nie 
wyrazil skruchy. Wyrok nie jest prawomocny.
#001594
Najnowszy film o Papiezu, "Calopalenie" Ewy Swiecinskiej, mial w 
czwartek swoja premiere. Film opowiada o narodzinach powolania 
do kaplanstwa Jana Pawla II i najtrudniejszych momentach jego 
pontyfikatu. Pomysl filmu narodzil sie po bardzo osobistej 
homilii Ojca Swietego, wygloszonej na rynku w Wadowicach w 
czasie ostatniej pielgrzymki. Autorzy chcieli pokazac swiat 
dziecinstwa i mlodości Karola Wojtyly, swiat, ktorego juz nie ma, 
a ktory uksztaltował przyszlego Papieza na zawsze. Film zostal 
zrealizowany przez ekipę RTL7. Zdjecia trwaly 6 miesiecy, byly 
krecone w Wadowicach i Krakowie. Muzyke napisal Michal Lorenc.
#001595
Koszykarze Barcelony, Cibony Zagrzeb, Panathinaikosu Ateny, 
Olimpii Lublana i Maccabi Tel Awiw w trzecich meczach wywalczyli 
awans do cwiercfinalow Euroligi kozykarzy. Przed czwartkowa 
kolejka prawo gry w osemce najlepszych druzyn Europy zdobyly 
zespoly Winningtonu Bolonia, ASVEL Vileurbanne i Efesu Stambul.
#001596
Po dwa zespoly wprowadzily do cwiercfinaly Pucharu UEFA 
federacje angielska (Leeds United, Arsenal Londyn) i francuska 
(Rc Lens, AS Monaco).
#001597
Austriak Matrio Matt wygral w Schladming nocny slalom zaliczany 
do klasyfikacji alpejskiego Pucharu Swiata.
Andrzej Bachleda spisal sie bardzo dobrze zajmujac 14. miejsce. 
Po pierwszym przejezdzie zajmowal dalekie, 22 miejsce, ale 
doskonale pojechal w drugim, uzyskujac szosty czas.
#001598
1. Hermann Maier (Austria)            1 760 pkt
2. Kjetil-Andre Aamodt (Norwegia)     1 400
3. Josef Strobl (Austria)               934
4. Kristian Ghedina (Wlochy)            918
5. Stephan Eberharter (Austria)         860
6. Andreas Schifferer (Austria)         771.
#001599
Wydzial Dyscypliny PZPN na czwartkowym posiedzeniu uznal za 
bezzasadny protest Widzewa Lodz zlozony w sprawie Tomasza 
Kielbowicza. Pilkarz ten w inaguracyjnej kolejce ligowej w meczu 
z Widzewem zdobyl zwycieska bramke dla Polonii Warszawa. Lodzki 
klub domagal sie walkoweru, gdyz uwazal, ze obowiazuje nalozona 
13 stycznia na zawodnika kara 6-miesiecznej dyskwalifikacji.
#001600
Dwie czolowe polskie badmintonistki - Katarzyna Krasowska i 
Joanna Szleszynska - zostaly wyeliminowane juz w pierwszej 
rundzie miedzynarodowych mistrzostw Anglii - All England. 
Odbywajacy sie w Birmingham turniej jest jednym z najbardziej 
prestizowych na swiecie.
#001601
W eliminacjach olimpijskich w Halle wystartowalo pieciu polskich 
piesciarzy. Trzech z nich - Kielsa, Andrzej Rzany (Gwardia 
Wroclaw) w muszej oraz Krzysztof Szot (Walka Zabrze) w piorkowej 
- awansowalo do cwiercfinalu. Dwoch - Wilczewski i Robert Gortat 
(Energetyk Jaworzno) w lekkosredniej - zostalo juz 
wyeliminowanych. Prawo startu w igrzyskach w Sydney uzyskaja 
finalisci turnieju w Halle. W ubieglorocznych eliminacjach prawo 
walki w olimpijskim ringu wywalczylo dwoch polskich bokserow - 
Mariusz cendrowski w wadze lekkopolsredniej i Wojciech Bartnik w 
ciezkiej (obaj Gwardia Wroclaw). 
#001602
Po 18 latach w Warszawie ponownie zostana przeprowadzone 
mistrzostwa Polski w plywaniu. Impreza na basenie "Warszawianka-
Park Wodny" bedzie jedyna kwalifikacja do mistrzostw Europy w 
Helsinkach i Igrzysk Sydney '2000. Do imprezy zgloszono 211 
zawodniczek i zawodnikow z 38 klubow.
#001603
Po remisowych partiach w dziewiatej, przedostatniej, rundzie 
szachowego turnieju w Linares na pierwszym miejscu pozostali 
Gari Kasparow i Wladimir Kramnik (obaj Rosja). Zgromadzili po 
4,5 pkt. Dwie partie zakonczyly sie remisami, a tylko jedna, 
miedzy Viswanathanem Anandem i Aleksandrem chalifmanem, 
przyniosla zwyciestwo Hindusowi.
#001604
Hiszpan Aitor Gonzalez (Kelme) wygral w czwartek drugi etap 26. 
edycji kolarskiego wyscigu, odbywajacego sie w Portugalii, Tour 
d'Algarve, dlugosci 175,7 km z Vila Real de Santo Antonio do 
castro Marim.
#001605
Ponad 4.000 osob zglosilo ostatecznie udzial w 22. 
Miedzynarodowym Narciarskim Biegu Piastow, nalezacym do 
Miedzynarodowej Organizacji Dlugodystansowych Biegow 
Narciarskich Euro Loppet, ktory rozegrany zostanie na Polanie 
Jakuszyckiej w Szklarskiej Porebie 10-12 marca. Startowac beda 
narciarze z Bialorusi, czech, Litwy, Niemiec, Rosji, Slowacji, 
Szwecji i Polski - poinformowal dyrektor Biegu Piatow Julian 
Gozdowski.
#001606
Pierwszy mecz cwiercfinalu Pucharu Polski koszykarzy: Anwil 
Wloclawek - Zepter Slask Wroclaw 68:73 (32:36). Rewanz 14 marca 
we Wroclawiu.
#001607
Ewa Tanczak i Piotr Kaczmarek wygrali w czwartek na stoku 
Jaworzyny w Krynicy slalomy miedzynarodowych mistrzostw Polski w 
narciarstwie alpejskim. czwartkowe slalomy, wraz z supergigantem 
rozegranym 2.lutego w Szczyrku, wylonily tez mistrzow Polski w 
kombinacji. Zostali nimi: Wojciech Podgorski (KKN Krakow) i 
Dagmara Krzyzynska (NKS Gile Jelenia Gora). 
#001608
Rewanzowy mecz cwiercfinalu Pucharu Polski koszykarzy: Enpol 
Pogon Ruda Sl. - Wega Stal Ostrow Wlkp. 78:87 (40:39). Pierwszy 
mecz 99:90 wygrala Stal i awansowala do finalowego turnieju.
#001609
Wloch Matteo Tosatto z grupy Fassa Bortolo wygral w czwartek 
piaty etap kolarskiego wyscigu Paryz - Nicea prowadzacy z Berre 
l'Etang do Sisteron dlugosci 194,2 km. Liderem wyscigu pozostal 
Francuz Laurent Brochard.
#001610
Zwyciezcy zawodow o alpejski Puchar Swiata zostana w 
ostatnim tygodniu kwietnia przyjeci przez Papieza. W audiencji 
wezmie udzial prawie 50 zawodnikow i zawodniczek.
#001611
Piotr Wadecki (Mroz Supradyn) wygral czwarty etap kolarskiego 
wyscigu Dookola Egiptu, dlugosci 160 km z Noeba do El Menia. 
Litwin Remigijus Lupeikis, partner z druzyny Polaka, utrzymal 
prowadzenie w klasyfikacji generalnej.
#001612
Szefowie klubu Dallas Mavericks zdecydowali sie na rozwiazanie 
umowy z najbardziej kontrowersyjnym koszykarzem w historii ligi 
NBA Denisem Rodmanem. "Robak" byl zawodnikiem Dallas tylko przez 
29 dni. Rodman publicznie, na lamach Dallas Morning News, 
skrytykowal sposob zarzadzania druzyna przez nowego wlasciciela 
zespolu Marka cubana mowiac, ze jest on tylko wlascicielem i nie 
powinien wtracac sie w sprawy prowadzenia zespolu i zachowania 
koszykarzy.
#001613
Organizatorzy tegorocznych igrzysk olimpijskich w Sydney 
oglosili w czwartek, ze dodatkowe dwa miliony biletow na zawody 
olimpijskie znajda sie w sprzedazy dla Australijczykow.
#001614
Podczas swiatowej konferencji MKOl w Paryzu uchwalono rezolucje, 
wedlug ktorej udzial kobiet w kierowniczych gremiach wszystkich 
organizacji sportowych wynosic powinien 20 procent.
#001615
W najblizsza niedziele na torze w Melbourne odbedzie sie wyscig 
o Grand Prix Australii, ktory zainauguruje sezon mistrzostw 
swiata Formuly 1.
#001616
Ukrainka Olena Zubrilowa wygrala w czwartek bieg na 15 km 
biathlonowego Pucharu Swiata, ktory sie odbyl w Lahti.
#001617
Wojciech Brzozowski (MOS-Red Bull Warszawa) zajal piate miejsce 
w zeglarskich otwartych mistrzostwach Wysp Karaibskich w Formule 
Windsurfing, ktore odbywaly sie u wybrzezy Martyniki.
#001618
Faworytem ekspertow w pilkarskiej Lidze Mistrzow jest Fc 
Barcelona. Londynski zaklad bukmacherski Williama Hilla obstawia 
koncowy sukces Katalonczykow w stosunku 9-4.
#001619
Obroncy Pucharu Stanleya, hokeisci Dallas Stars zremisowali w 
srode z Vancouver canucks 3:3. Stars sa liderami Pacific 
division, canucks zamykaja tabele Northwest division.
#001620
Komisja dyscyplinarna Wloskiego Zwiazku Kolarstwa oswiadczyla w 
czwartek, ze nie jest kompetentna do podejmowania decyzji w 
sprawie Ivana Gottiego.
#001621
Zachmurzenie duze i umiarkowane. Slabe opady sniegu i sniegu z 
deszczem. Wieczorem od zachodu zacznie nasuwac sie strefa duzego 
zachmurzenia z opadami deszczu ze sniegiem i deszczu. Temp. 
maks. od 0 st. na Suwalszczyznie do 5 st. na Dolnym Slasku. 
Wiatr na wschodzie jeszcze dosc silny i porywisty, na zachodzie 
slaby i umiarkowany, polnocno-zachodni.
#001622
Wszystkich Panstwa, ktorzy otrzymali dzis Dziennik
Internetowy po raz pierwszy i ktorzy zamawiali 
wybrane dzialy, a otrzymali wszystkie;
ktorzy jednoczesnie otrzymali mailem informacje,
ze w sposob niewlasciwy potwierdzili zgloszenie
subskrypcji
prosimy o podanie na nasz adres:
dziennik@pap.com.pl
raz jeszcze wybranych dzialow i zaznaczenie,
czy chca Panstwo utrzymac wersje z polskimi znakami.
Zmiane wprowadzimy we wlasnym zakresie.
Dziekujemy.
#001623
Wersje Dziennika z polskimi znakami diakrytycznymi
przywrocimy najpewniej od wydania poniedzialkowego.
#001624
Przepraszamy za utrudnienia.
#001625
Prezydent Aleksander Kwasniewski powiedzial, ze Polska - po roku 
funkcjonowania w NATO - zdala egzamin z czlonkostwa w Sojuszu. 
Zdaly go struktury wojskowe, polityczne i spoleczenstwo. "Polska 
potwierdzila, ze jest partnerem wiarygodnym, lojalnym, aktywnym 
i przyjaznym" - mowil prezydent, gdy w piatek wizytowal 
Centralne Stanowisko Dowodzenia Wojsk Lotniczych i Obrony 
Powietrznej w Pyrach kolo Warszawy. Wizyta zostala zorganizowana 
z okazji przypadajacej 12 marca pierwszej rocznicy przystapienia 
Polski do NATO.
Prezydent oswiadczyl, ze dla Polski nie ma rzeczy wazniejszej 
niz stabilna, oparta na przyjaznej wspolpracy i skutecznym 
sojuszu Europa. "Bedziemy konsekwentnie pracowac na rzecz 
dalszego rozszerzenia Sojuszu o nowe kraje."
"Jakosc polskiego czlonkostwa w NATO bedzie rzutowac rowniez na 
inne kwestie, na przyklad Unie Europejska" - uwaza prezydent 
Kwasniewski. Podkreslil, ze jesli bedziemy powaznym partnerem w 
NATO, bedziemy rowniez powaznym partnerem w negocjacjach z Unia 
Europejska.
#001626
Polska w NATO jest oceniana wysoko - uwaza szef MON Janusz 
Onyszkiewicz. Podczas wspolnej konferencji prasowej z szefem 
MSZ, min. Onyszkiewicz przypomnial, ze Polska ma 
przedstawicielstwa przy wojskowych i politycznych strukturach 
NATO, a nasi oficerowie, w tym czterech generalow, pracuja w 
dowodztwie Paktu. Przyznal niemniej, ze plan modernizacji 
polskiej armii zostal w tym roku "nieco spowolniony" i 
zaznaczyl, ze stalo sie tak z powodu "realiow budzetowych", 
czyli koniecznosci finansowania czterech reform.
Szef polskiej dyplomacji Bronislaw Geremek podkreslil, ze 
intwestycje NATO-owskie na rzecz modernizacji naszego wojska 
wyniosly juz ok. 400 mln dolarow, a polscy zolnierze sa stawiani 
w NATO za wzor jako zawsze "bardzo dobrze 
przygotowani".
Podsumowujac rok Polski w NATO min. Geremek podkreslil, ze 
uzyskalismy dzieki obecnosci w Pakcie poczucie bezpieczenstwa i 
"zakorzenienie w wielkiej solidarnosci".
#001627
B. prezydent Lech Walesa oraz grupa politykow i aktorow 
wystapili do premiera Jerzego Buzka o wyjasnienie sprawy 
odwolania b.szefa jednostki GROM i jego zastepcow.
"General Petelicki poprosil o pomoc przyjaciol, ci zdecydowali 
sie wystosowac list do premiera" - powiedzial na konferencji 
prasowej Lech Falandysz, niegdys prawnik prezydenta Walesy.
"Zwracamy sie publicznie do Pana Premiera o wyjasnienie sprawy, 
ktora zachwiala nasza wiara w praworzadnosc poczynan Panskiego 
rzadu" - napisali sygnatariusze. Wsrod nich sa Jan Englert, 
Piotr Fronczewski, Marek Kondrat i Daniel Olbrychski, a takze 
Czeslaw Bielecki, Jan Krol, Krzysztof Kozlowski, Andrzej 
Olechowski oraz weterani - byly cichociemny Stefan Baluk i 
Zdzislaw Rachtan-Halny ze Swiatowego Zwiazku Zolnierzy AK. 
Zdaniem autorow listu "obraza podstawowych zasad prawa byl 
sposob zwolnienia ze stanowisk dowodztwa jednostki GROM, ktoremu 
postawiono nieprawdziwe i krzywdzace zarzuty. Najpierw podjeto 
decyzje, a nastepnie goraczkowo i bezskutecznie poszukiwano 
argumentow, ktore moglyby ja uzasadnic". Podpisani pod listem 
uwazaja, ze w przypadku GROM naduzyto wladzy, znieslawiono 
dowodcow i zniewazono zolnierzy jednostki.
Przebywajacy z wizyta w Chile premier Jerzy Buzek nie chcial 
skomentowac listu. "O ile wiem, sprawa jest w tej chwili w 
postepowaniu sadowym - nie chcialbym komentowac spraw, ktore ma 
rozstrzygnac sad" - powiedzial dziennikarzom.
#001628
Referendum w sprawie reprywatyzacji byloby proba dyskutowania 
nad prawami Dekalogu, ktory mowi "nie kradnij" - napisali 
biskupi polscy w liscie na temat uwlaszczenia i reprywatyzacji. 
Od pieciu miesiecy podpisy pod wnioskiem o referendum w sprawie 
reprywatyzacji zbieraja SLD, PSL, Unia Pracy, PPS, OPZZ oraz 
Zwiazek Kolek i Organizacji Rolniczych.
"Nam wszystkim i calemu spoleczenstwu nalezy sie lekcja, ze 
trzeba szanowac cudza wlasnosc - prywatna, spoleczna i 
panstwowa" - napisali biskupi.
Wg nich, dzialania wladz i obywateli powinny isc w takim 
kierunku, by "dawne krzywdy naprawic, a nowych nie wyrzadzac". 
Dlatego biskupi sa przeciwni odbieraniu ziemi, ktora chlopi 
otrzymali po powojennej reformie rolnej - mimo ze sama reforma 
czesto byla polaczona z przemoca i grabieza.
"Widzac jednak jak niszczeja pozbawione gospodarza obiekty 
palacowo-parkowe trudno zwlekac z oddaniem ich prawowitym 
wlascicielom, zwlaszcza tym, ktorzy kierujac sie rodzinnym 
sentymentem chca do nich wrocic i - bez wzgledu na stan 
zniszczenia - pragna je ratowac." - glosi list.
#001629
SLD, PSL i Unia Pracy - mimo krytycznego listu Episkopatu Polski 
- nadal opowiadaja sie za przeprowadzeniem ogolnokrajowego 
referendum w sprawie reprywatyzacji. Poslowie AWS i UW popieraja 
list biskupow.
"Moim zdaniem to duze niezrozumienie ze strony Episkopatu. My 
nie kwestionujemy ani przykazania +nie kradnij+, ani prawa 
wlasnosci. My tylko chcemy zapytac spoleczenstwo o to, w jakim 
zakresie panstwo polskie stac dzisiaj na dalsze zadoscuczynienie 
krzywdom wyrzadzonym przez minione dziesieciolecia Polakom przez 
Polakow i nie tylko Polakom" - oswiadczyl wiceprezes PSL Marek 
Sawicki.
Takze jeden z liderow Unii Pracy Tomasz Nalecz nie kryl 
zaskoczenia zdecydowaniem, z jakim Kosciol "staje po stronie 
posiadaczy", a nie ludzi potrzebujacych pomocy od panstwa.
"Uwazam ten list za duza niezrecznosc" - powiedziala rzecznika 
klubu SLD Danuta Waniek. Podkreslila, ze Kosciol "na przestrzeni 
wiekow nalezal w Polsce do instytucji dysponujacych pokaznym 
majatkiem (...) z drugiej strony mamy bardzo zubozale 
spoleczenstwo."
"Nie miesci sie w glowie, aby dla koniunkturalnej gry 
politycznej - bo tak nalezy odbierac dzialania politykow SLD i 
PSL - narazac na szwank podstawowe zasady, wedlug ktorych dziala 
spoleczenstwo" - powiedzial rzecznik AWS Piotr Zak.
"Intencja listu biskupow jest dla mnie jasna i podzielam ja w 
duzej mierze" - powiedzial PAP rzecznik UW Andrzej Potocki.
#001630
Gornicza "Solidarnosc" domaga sie zmian wrzadowym projekcie 
nowelizacji ustawy restrukturyzujacej gornictwo. W piatek w 
Katowicach zwiazkowcy przekonywali do tego slaskich poslow AWS. 
Lider Akcji Marian Krzaklewski uwaza, ze nalezy szukac 
consensusu w tej sprawie. Wg lidera AWS najwazniejsze obszary 
do zalatwienia, na ktore wskazuje gornicza "S", to sposob 
ksztaltowania wynagrodzen w czasie trwania reformy oraz 
gwarancje pracy dla tych, ktorzy chca w gornictwie 
pozostac.
Glowne postulaty zwiazkowcow - powiedzial lider gorniczej "S" 
Henryk Nakonieczny - to dostosowanie tempa reformy gornictwa do 
srodkow na ten cel. Zwiazek chce, aby wydatki zapisane na reforme 
gornictwa w rzadowym programie byly co roku waloryzowane o 
wskaznik inflacji. "S" nie godzi sie tez na obnizanie wysokosci 
gorniczych oslon. Nakonieczny dodal, ze zwiazkowcy nie 
oczekuja od poslow AWS, ze doprowadza do odrzucenia rzadowego 
przedlozenia. Chca jednak, by slascy poslowie wymusili na 
rzadzie odpowiednie poprawki.
#001631
"Sad stwierdza, ze Wieslaw Kielbowicz zlozyl niezgodne z prawda 
oswiadczenie lustracyjne" - orzekl w piatek sedzia Grzegorz 
Karziewicz, przewodniczacy skladu sedziowskiego Sadu 
Lustracyjnego. To dziesiaty taki wyrok sadu i zarazem pierwszy 
wobec polityka AWS. W. Kielbowicz jest poslem.
Uzasadniajac orzeczenie sedzia powiedzial, ze dokument, ktory - 
jak to nazwal - "ma cechy" zobowiazania do wspolpracy z 
nieujawniona sluzba specjalna PRL, zostal podpisany 
"najprawdopodobniej" przez Kielbowicza. Powolal sie na tak 
brzmiaca opinie bieglych z dziedziny grafometrii, ktorzy zarazem 
jednoznacznie stwierdzili, ze sam dokument sporzadzil posel. 
Podkreslil, ze ten dokument "ma cechy dokumentu autentycznego".
46-letni Kielbowicz zapowiedzial apelacje od tego 
nieprawomocnego jeszcze wyroku. Zapewnil, ze nigdy nie byl 
agentem i niczego nie podpisywal, a to, co jest w aktach sprawy, 
to "fikcja literacka tamtych czasow".
#001632
O opracowanie jasnych i precyzyjnych przepisow prawa dotyczacego 
eksmisji zwrocil sie w liscie otwartym Ogolnopolski Ruch Ochrony 
Interesow Lokatorow. List zostal skierowany do prezydenta, 
marszalkow Sejmu i Senatu, premiera, oraz do przewodniczacych 
klubow poselskich. Ruch proponuje, zeby w nowym prawie przyjac 
zasade, ze wszystkie decyzje o eksmisji musza laczyc sie z 
zapewnieniem "dachu nad glowa". Wg Ruchu powinni za to 
odpowiadac ci, ktorzy wczesniej wydali eksmitowanym teraz 
ludziom decyzje o przydzieleniu lokalu. Autorzy listu twierdza, 
ze polskie prawo jest w tej dziedzinie bardziej restrykcyjne, 
niz w innych krajach. W Niemczech obowiazek eksmisji nie 
obejmuje np. osob w zaawansowanym wieku, rodzin wielodzietnych i 
osob o niskich dochodach.
#001633
W piatek rozpoczal sie w Warszawie V zjazd Stowarzyszenia 
Dziennikarzy RP. "Jedna z najwazniejszych spraw jakie beda 
omawiane na forum zjazdu jest sprawa stworzenia samorzadu 
dziennikarskiego - na wzor na przyklad samorzadu lekarskiego" - 
powiedzial PAP sekretarz Zarzadu Glownego SDRP Wieslaw Marnic. Na 
zjezdzie 153 delegatow reprezentuje 7.623 czlonkow 
Stowarzyszenia.
Stowarzyszenie Dziennikarzy RP powstalo w 1990 jako kontynuacja 
zalozonego w 1982 Stowarzyszenia Dziennikarzy PRL, ktore z kolei 
powstalo po rozwiazaniu przez wladze w stanie wojennym 
Stowarzyszenia Dziennikarzy Polskich.
#001634
W niedziele w Gnieznie w 1000. rocznice historycznego spotkania 
Ottona III z Boleslawem Chrobrym, uznawanego jako moment 
wlaczenia Polski do Europy, spotkaja sie prezydenci szesciu 
panstw Srodkowoeuropejskich.
Spotkanie nazywane jest drugim Zjazdem Gnieznienskim.
Do pierwszej stolicy Polski przyjada prezydenci Polski - 
Aleksander Kwasniewski, Litwy - Valdas Adamkus, Niemiec - 
Johannes Rau, Slowacji - Rudolf Schuster, Ukrainy - Leonid 
Kuczma, Wegier - Arpad Goencz oraz legat papieski, watykanski 
sekretarz stanu kardynal Angelo Sodano. Zaproszony prezydent 
Czech Vaclav Havel nie przyjedzie ze wgledu na zly stan 
zdrowia.
Dalszy ciag uroczystosci gnieznienskich bedzie sie wiazac z 
odpustem swietowojciechowym. 28 kwietnia w Gnieznie spodziewani 
sa premierzy Czech, Polski, Slowacji, Wegier oraz kanclerz 
Niemiec. Nie mozna wykluczyc wyjazdowego posiedzenia Sejmu.
#001635
Prezydent Czech Vaclav Havel nie przyjedzie w niedziele do 
Gniezna, poniewaz choruje na zapalenie oskrzeli - poinformowal w 
piatek jego rzecznik Martin Krafl. 
Havel od srody bierze antybiotyki. Jego lekarz Ilja Kotik 
powiedzial agencji CzTK, ze ze wzgledu na stan zdrowia, prezydent 
musi zachowac wielka ostroznosc przy obecnej, niesprzyjajacej 
pogodzie.
#001636
Milosz Zeman, premier mniejszosciowego rzadu czeskiego, 
dotrzymal obietnicy danej opozycji i poinformowal o 
zdymisjonowaniu czterech ministrow swego gabinetu. 
Jego rzad opuszcza minister spraw wewnetrznych Vaclav Grulich, 
koordynator ds. sluzb specjalnych Jaroslav Baszta, minister 
transportu Antonin Peltram i minister ds. rozwoju regionalnego 
Jaromir Cisarz. Premier Zeman tlumaczyl dymisje faktem, ze w 
resortach, ktorymi kieruja, opoznia sie realizacja programu 
rzadowego.
#001637
Swiatowy Kongres Zydow zagrozil, ze sprzeciwi sie fuzji dwoch 
wielkich bankow niemieckich, jesli Niemcy nie ureguluja najpierw 
sprawy odszkodowan za polisy ubezpieczeniowe ofiar Holokaustu.
Ostrzezenie to, wydane w czwartek wieczorem, odnosi sie do 
ogloszonej tego dnia zapowiedzi polaczenia sie Deutsche Bank i 
Dresdner Bank w najwiekszy bank swiata, o aktywach 
przekraczajacych 1,2 biliona dolarow.
Swiatowy Kongres Zydow (WCJ), majacy siedzibe w Nowym Jorku, 
jest wplywowa organizacja i politycy amerykanscy licza sie z jej 
opiniami. Moga oni z kolei wywierac presje na instytucje 
federalne i stanowe, od ktorych zalezy zgoda na fuzje bankow 
dzialajacych - jak Deutsche Bank i Dresdner Bank - takze w 
Stanach Zjednoczonych. 
#001638
W Moskwie powinni zrozumiec, ze im bardziej beda naciskac na 
Ukraine, tym bardziej bedziemy sie oddalac od Rosji - powiedzial 
prezydent Ukrainy Leonid Kuczma wywiadzie dla kijowskiej gazety 
"Fakty".  W obecnej polityce Rosji Kuczma dostrzega wiele faktow 
swiadczacych o probach zmuszenia Ukrainy do uleglosci. Wsrod 
nich szef panstwa ukrainskiego wymienil "gazowy szantaz" -
zadania regularnej oplaty za gaz i dwustronna umowe o wolnym 
handlu z 1994 r. Parlament w Moskwie nie rayfikowal jej jeszcze 
i dlatego potrzebne Rosji towary ukrainskie nie moga trafic na 
jej rynek - wysokie cla powoduja, ze sa za drogie. 
#001639
Prokuratura w Kijowie oficjalnie oskarzyla jedenastu czlonkow 
nie znanej dotad organizacji "Samostijna Ukraina" o zajecie 
budynku uzytecznosci publicznej i naruszenie nietykalnosci 
osobistej. Grozi za to kara do pieciu lat wiezienia.
W czwartek w poludnie czlonkowie organizacji - w wiekszosci 
studenci kijowskich uczelni, sila zajeli budynek KC 
Komunistycznej Partii Ukrainy po czym wysuneli szereg zadan 
natury politycznej i socjalnej. Zagrozili przy tym 
samospaleniem. Po trzynastu godzinach dobrowolnie oddali sie w 
rece milicji. 
#001640
P.o. rosyjskiego prezydenta Wladimir Putin w wywiadzie dla 
dziennika "Kommiersant" nie wykluczyl mozliwosci wprowadzenia w 
Czeczenii bezposrednich rzadow prezydenta Federacji Rosyjskiej.
Podkreslil, ze w Czeczenii nalezy "odbudowac gospodarke, 
przywrocic ludziom swiadczenia socjalne, pokazac, ze mozna 
normalnie zyc".
P.o. prezydenta zadeklarowal wole wypracowania "kompromisowego 
wariantu wspolzycia" w jednym kraju z Czeczenami. Wedlug niego, 
konieczne jest "wytworzenie nowej lokalnej elity, ktora zrozumie, 
ze Czeczenii oplaca sie pozostac w Rosji".
#001641
Wiceszef sztabu generalnego rosyjskich sil zbrojnych powiadomil 
w piatek dziennikarzy, ze  czeczenscy dowodcy znajduja sie w 
miejscowosci Ulus-Kert i wkrotce zostana zlikwidowani.
General Walerij Manilow powiedzial na briefingu, ze w osadzie
Ulus-Kert polozonej o ok. 9 km na polnocny wschod od Szatoj, znajduja
sie Szamil Basajew, Emir al-Chattab, a takze Aslan 
Maschadow.
#001642
W rosyjskej Prokuraturze Generalnej oficjalnie zdementowano 
doniesienie o postawieniu korespondentowi Radia Swoboda 
Andriejowi Babickiemu formalnego zarzutu wspierania nielegalnych 
ugrupowan.
Wczesniej agencja Interfax powolujac sie na biuro prokuratora 
generalnego podala, ze Babickiego formalnie oskarzono o "udzial 
w zbrojnych bandach". Za taki czyn grozi do pieciu lat wiezienia.
#001643
Premier W.Brytanii Tony Blair przylecial do Petersburga w piatek 
wieczorem, a z Wladimirem Putinem spotka sie dzisiaj, w 
sobote. Wizyta Blaira, ktoremu towarzyszy malzonka, ma charakter 
prywatny. Putin zaprosil go na sobotnia premiere opery "Wojna i 
pokoj" Siergieja Prokofiewa w slynnym Teatrze Maryjskim.
Szef rzadu brytyjskiego bedzie pierwszym przywodca zachodnim, z 
ktorym spotka sie Putin po przejeciu obowiazkow glowy panstwa z 
rak Borysa Jelcyna.
Przed odlotem Blaira do Petersburga jego Kancelaria wydala 
oswiadczenie, w ktorym zauwazyla, iz Rosja jest wielkim 
mocarstwem i nadal odgrywa wazna role w swiecie. Podkreslila, ze 
Europa i sama W. Brytania sa zainteresowane podtrzymaniem 
bliskich stosunkow z Federacja Rosyjska.
#001644
Przedstawiciele Pentagonu przyznali, ze w czasie zeszlorocznych 
bombardowan Jugoslawii przez samoloty NATO moglo dojsc do 
przeciekow w systemie bezpieczenstwa, ulatwiajacych Serbom 
obrone. Zaprzeczyli jednak, jakoby w NATO dzialal serbski szpieg.
#001645
Dowodca sil pokojowych KFOR general Klaus Reinhardt zdecydowanie 
odrzucil mozliwosc przyjscia z pomoca Albanczykom na poludniu 
Serbii, przy wschodniej granicy Kosowa.  
Podkreslil tez, ze KFOR nie pozwoli, by Kosowo stalo sie 
zapleczem dla albanskiego powstania w tym regionie - w Dolinie 
Preszevskiej. Misja KFOR jest wdrazanie rezolucji Rady 
Bezpieczenstwa ONZ wylacznie "w granicach Kosowa" - zaakcentowal 
general na konferencji prasowej w amerykanskiej bazie Monteith. 
#001646
W przededniu oczekiwanej z wielkim zainteresowaniem papieskiej 
"mea culpa", katoliccy biskupi w Szwajcarii przyznali, ze 
Kosciol nie wypelnil swych zobowiazan wobec Zydow w okresie 
nazizmu.
"Za malo zrobiono, zeby chronic i ratowac ludzi, ktorych 
przesladowano" - powiedzial Kurt Koch, wiceprzewodniczacy 
szwajcarskiej Konferencji Biskupow. "Prosimy o przebaczenie, 
zalujemy i przyznajemy sie do winy". 
#001647
Byly premier Turcji, islamista Necmettin Erbakan zostal skazany 
przez trybunal bezpieczenstwa panstwa w Diyarbakir na rok 
wiezienia za "zachecanie do nienawisci rasowej lub religijnej". 
Grozi mu ponadto dozywotni zakaz dzialalnosci politycznej.
#001648
Podczas piatkowej sesji Gieldy Papierow Wartosciowych wzrosl 
kurs 126 akcji, 61 spadl, a 33 nie zmienil sie, w tym na rynku 
NFI wzrosly notowania wszystkich funduszy. WIG wzrosl o 1,1 
proc. do 22.208,2 pkt. WIG 20 o 2,4-procentowej zwyzce do 2.452 
pkt. MIDWIG zwiekszyl sie o 1,2 proc. do 1.153,1 pkt.
#001649
Nastroje inwestorow sa dobre. Potwierdzaja to obroty utrzymujace 
sie na dosc wysokim poziomie, sugerujac mozliwosc kontunuacji 
trendu wzrostowego na poczatku przyszlego tygodnia - uwaza Pawel 
Zach, analityk Citibanku. W tym tygodniu indeks WIG wzrosl o 1,7 
proc. Stalo sie tak glownie za sprawa spolek z branzy 
teleinformatycznej, ktorej indeks wzrosl o 7,4 proc. Wsrod 
spolek z tej branzy silne zwyzki zanotowaly po raz kolejny 
ComputerLand, Optimus i Prokom. Zdaniem Zacha, nadal utrzymuje 
sie silna segmentacja rynku. "Ponad polowa obrotow koncentruje 
sie na mniej niz 10 spolkach sektora teleinformatycznego i tych 
zwiazanych z dzialalnoscia internetowa." Wg niego swiadczy to o 
przesuwaniu sie kapitalu w kierunku sektora o najwiekszym 
potencjale wzrostu w najblizszych latach. "Inwestorow nie 
interesuje to, czy skala tego przesuniecia jest racjonalna, 
dopoki na dojrzalych rynkach mamy do czynienia z podobnymi 
trendami."
#001650
Na krotkiej liscie firm zainteresowanych zakupem 25-35 proc. 
akcji TP SA od Skarbu Panstwa znalazly sie dwie firmy - 
poinformowalo w piatek Ministerstwo Skarbu Panstwa. Nie 
poinformowalo niemniej, kto znalazl sie na tej krotkiej liscie 
inwestorow, ani jakie firmy zlozyly oferty zakupu.
#001651
Minister Skarbu Panstwa oglosil w piatek przetarg na doradztwo w 
procesie prywatyzacji Powszechnego Zakladu Ubezpieczen SA z 
siedziba w Warszawie.
#001652
Uwolnienie zlotego nie bedzie mialo wplywu na kursy walutowe - 
uwaza prezes Narodowego Banku Polskiego Hanna Gronkiewicz-Waltz.
#001653
W piatek Zielonogorski Zaklad Gornictwa Nafty i Gazu rozpoczal 
przemyslowe wydobycie najwiekszego w Polsce zloza ropy i gazu w 
Barnowku (Zachodniopomorskie) - poinformowal dyrektor techniczy 
Zakladu Jozef Wasniowski.
#001654
Citibank (Poland) SA chce sie znalezc w najblizszych trzech 
latach w pierwszej piatce bankow pod wzgledem udzialu w rynku 
bankowosci detalicznej - poinformowal w piatek w Katowicach 
czlonek jego zarzadu Jaroslaw Parkot.
#001655
Krakowski Bank Spoldzielczy (KBS) zajal pierwsze miejsce w 
rankingu najwiekszych bankow spoldzielczych pod wzgledem sumy 
bilansowej wsrod 630 bankow nalezacych do Krajowego Zrzeszenia 
Bankow Spoldzielczych - poinformowal PAP w piatek prezes KBS Jan 
Czesak.
#001656
1,3 mln zl zysku netto wypracowala w ubieglym roku Mlekovita z 
Wysokiego Mazowieckiego, uznawana za najwieksza spoldzielnie 
mleczarska w Polsce. Przychody ze sprzedazy ogolem przekroczyly 
442 mln zl, przy inwestycjach siegajacych prawie 19,2 mln 
zl.
#001657
Inwestycje w wysokosci 40 mln zl do konca roku w NSK-Iskra SA w 
Kielcach, spolce nalezacej do japonskiego koncernu NSK, 
zapowiedzial prezydent NSK Tetsuo Sekiya.
#001658
Firma Telect Incorporated kupila wiekszosciowy pakiet akcji 
(99,2 proc.) Zakladow Elektronicznych Elwro SA z Wroclawia od 
firmy Siemens AG - poinformowala firmy Telect.
#001659
Pabianickie Zaklady Farmaceutyczne Polfa beda gotowe do 
prywatyzacji w drugim polroczu 2000. Jednak prawdopodobnie  
zostanie ona przeprowadzona dopiero w 2001 roku - poinformowal w 
piatek Janusz Koziara, dyrektor generalny firmy.
#001660
Wojewodztwo zachodniopomorskie przystapilo w piatek wspolnie z 
partnerami z Niemiec i Szwecji do projektu TransLogis, ktory ma 
usprawnic transport w tej czesci Europy.
#001661
W Europie zachodniej w sezonie 1999/2000 moze wystapic deficyt 
cukru o wysokich parametrach jakosciowych w wysokosci 2,8 mln 
ton - uwaza paryski broker Jonathan Kingsman.
#001662
Czlonkowie Business Centre Club negatywnie ustosunkowali sie do 
postulatow Komisji Krajowej NSZZ "Solidarnosc", ktora 
przedstawila we wtorek propozycje walki z bezrobociem.
#001663
Prezes Business Centre Club (BCC) Marek Goliszewski uwaza, ze 
po wejsciu krajow Europy Srodkowej do Unii Europejskiej migracja 
zarobkowa Polakow do krajow UE bedzie niewielka.
#001664
Kongres rzadzacej Szwedzkiej Socjaldemokratycznej Partii 
Robotniczej (SAP) opowiedzial sie w piatek za przyjeciem przez 
Szwecje wspolnej waluty europejskiej - euro. Ostateczna decyzje 
pozostawil narodowi, ktory wypowie sie w tej sprawie w 
referendum. Specjalisci uwazaja, ze choc mniejszosciowy, 
socjaldemokratyczny rzad Perssona nie moze samodzielnie 
zdecydowac o przystapieniu Szwecji do EMU, to jednak uchwala 
kongresu SAP bedzie miala duzy wplyw na szwedzka opinie publiczna.
#001665
Po raz pierwszy od czterech lat Kongres USA uchwalil ustawe o 
podwyzce placy minimalnej o 1 dolara za godzine.
#001666
Od 1 maja linie lotnicze British Midland zaprzestana lotow z 
Londynu do Warszawy. Zawieszone zostana takze rejsowe loty z 
Londynu do Frankfurtu i Pragi - poinformowala PAP rzeczniczka BM 
Rishana Sweidan z BM.
#001667
Pracownicy i zwiazki zawodowe w jednej z najstarszych 
brytyjskich stoczni Harland and Wolff w Belfascie krytykuja rzad 
brytyjski za to, ze nie pomogl jej uzyskac zamowienia na budowe 
statku "Queen Mary II".
#001668
W koncu roku nastapi fuzja gigantow przemyslu fonograficznego 
Toshiba-EMI i Warner Music Japan - podala w piatek tokijska 
gazeta "Asahi Shimbun". Rzecznicy obu kompanii odmowili 
komentarzy na ten temat.
#001669
W piatek wieczorem w Operze Narodowej w Warszawie odbyla sie 
premiera nowej inscenizacji opery "Krol Roger" Karola 
Szymanowskiego. Kierownikiem muzycznym nowej inscenizacji jest 
Jacek Kaspszyk, rezyseria zajal sie Mariusz Trelinski, autorem 
scenografii jest Boris Kudlicka, a kostiumy zaprojektowali 
Magdalena Teslawska i Pawel Grabarczyk. Nowe przedstawienie 
+Krola Rogera+ spotkalo sie z zachwytem publicznosci. 
"Operowanie przestrzenia, swiatlem - jest wspaniale. Musze 
powiedziec, ze jestem na drugim spektaklu autorstwa Mariusza 
Trelinskiego i jestem poruszona jego wizjonerstwem." - 
powiedziala tuz po premierze Ewa Braun, scenograf.
"Opera poprowadzona jest nie tekstem, tylko muzyka, nastrojem. 
Ma w sobie wspaniale, neoromantyczne przeslanie" - podkreslil 
Witold Rudzinski, kompozytor. "Jest to wspanialy teatr, 
nacechowany profesjonalizmem wysokiej klasy."
Swiatowa premiera opery Szymanowskiego odbyla sie 19 czerwca 
1926 roku. Lacznie z prapremiera od tego czasu wystawiono "Krola 
Rogera" 25 razy na calym swiecie. Obecna inscenizacja, dokonana 
po raz 26, jest jednoczesnie piata w warszawskim Teatrze Wielkim 
- Operze Narodowej.
W spektaklu operowym wystepuja m.in. Wojciech Drabowicz jako 
Krol Roger, Izabella Klosinska - Roksana (wymiennie z Zofia 
Kilianowicz oraz Agnieszka Mikolajczyk w kolejnych spektaklach), 
Krzysztof Szmyt jako Edrisi (wymiennie z Piotrem Rafalko). Role 
Pasterza spiewa Adam Zdunikowski.
#001670
"Unmade" - wystawa fotografii Moniki Dudy, zlozona z 
naturalistycznych autoportretow artystki, zostala otwarta w 
piatek w Centrum Sztuki Wspolczesnej w Warszawie. "Moje prace sa 
przedstawieniami brzydoty - stanow fizjologicznych twarzy. 
Pracowalam nad tymi fotografiami nie uzywajac lustra. Stawalam 
przed kamera i staralam sie rozluznic miesnie, zeby twarz byla 
bez wyrazu" - powiedziala artystka, ktora mieszka obecnie w 
Anglii.
#001671
Osiem przedstawien konkursowych zostanie zaprezentowanych w 
czasie XXV Opolskich Konfrontacji Teatralnych "Klasyka Polska" - 
poinformowal na piatkowej konferencji dyrektor Teatru im. Jana 
Kochanowskiego w Opolu Bartosz Zaczykiewicz.
#001672
"Pandrioszka" Krystyny Kurczab-Redlich, to pierwsza od wielu lat 
ksiazka-reportaz napisana przez polskiego dziennikarza o Rosji - 
podkreslal Ryszard Kapuscinski podczas piatkowej promocji 
ksiazki w warszawskiej Bibliotece Narodowej. 
#001673
Przebywajacy w Polsce znany aktor filmowy Jean-Claude Van Damme 
spedzil piatek w Krakowie. Van Damme przyznal sie dziennikarzom, 
ze nigdy nie uczyl sie aktorstwa w zadnej szkole, ale bardzo 
kocha kino. "Sa ludzie, ktorzy mysla, ze w filmach udaje walke, 
a ja walcze naprawde."
#001674
Milva - slynna wloska spiewaczka przyjedzie do Polski. Wystapi 
dwa razy: 30 kwietnia w Teatrze Rozrywki w Chorzowie i 1 maja w 
Filharmonii Krakowskiej.
#001675
W piatek w Wilnie zostala otwarta wystawa "Klasycyzm wilenski", 
ktora jest wspolnym projektem wilenskiego Muzeum Sztuki i 
warszawskiego Muzeum Narodowego. W grudniu i styczniu wystawa ta 
byla eksponowana w Warszawie.
#001676
Prezes Amerykanskiej Akademii Filmowej Robert Rehme zarzuca 
redakcji gazety "Wall Street Journal", ze przeprowadzila wsrod 
czlonkow Akademii prywatna ankiete, chcac przedwczesnie ujawnic 
laureatow Oscarow.
#001677
Ferdynand Magellan, portugalski zeglarz w sluzbie krola 
Hiszpanii, wyruszyl w zeglarska wyprawe dookola swiata w 1519 r. 
z piecioma karawelami i 265 marynarzami. Zginal w 1521 na 
Filipinach, zabity przez tubylcow, ktorych chcial ochrzcic. 
#001678
Na Uniwersytecie Opolskim odbyla sie w piatek uroczystosc nadania 
tytulu doktora honoris causa tej uczelni wybitnemu historykowi 
prof. Januszowi Tazbirowi. Uroczystosc zbiegla sie z obchodami 6 
rocznicy powstania uniwersytetu.
#001679
Uczelnie w calym kraju w marcu i kwietniu organizuja dla 
kandydatow na studia "otwarte dni". Mlodziez bedzie mogla 
spotkac sie z przyszlymi wykladowcami i dowiedziec o tematyce 
studiow i terminach egzaminow.
#001680
Na okolo 1.850 lat oszacowali australijscy archeolodzy wiek 
malowanych naczyn ceramicznych, ktore znaleziono przed dwunastu 
laty w grobie w miejscowosci Boera w poblizu Port Moresby w 
Papui-Nowej Gwinei.
#001681
Uczeni amerykanscy zebrali nowe dowody, ze ewolucja zycia na 
Ziemi mogla zostac przyspieszona wskutek przeniesienia na nia 
zwiazkow organicznych z kosmosu przez meteory i komety, ktore 
zderzaly sie z nia ok. 500 mln lat temu.
#001682
Kraby i malze, wylawiane na bulgarskim odcinku Dunaju, nie 
nadaja sie do spozycia z powodu zatrucia zwiazkami olowiu i 
innych metali ciezkich - ostrzegaja wladze sanitarne w Ruse, 
glownym naddunajskim miescie Bulgarii. 
#001683
W londynskim City trwa ekspansja spolek internetowych. W 
przededniu gieldowej premiery spolki Lastminute.com, ktora 
dokonuje rezerwacji miejsc w samolotach za posrednictwem 
internetu, jej wycena urosla do 526 mln funtow. Internetowe 
strony Lastminute.com dostepne sa od kwietnia 1998 roku. Od tego 
czasu zyskaly tak duzy rozglos, ze cena akcji, szacowana 
poczatkowo na 190 pensow, wzrosnie zapewne do 320-380 pensow. 
Tlumaczy sie to m.in. skuteczna reklama i nadzieja na szybki 
zysk.
Gdy inwestorzy tlocza sie, aby kupic akcje debiutanta na 
londynskiej gieldzie, szef instytucji odpowiedzialnej za 
regulacje londynskiego City Howard Davies ostrzegl, ze cena 
akcji spolek internetowych jest podatna na duze zmiany. Wedlug 
niego "wycena internetowych spolek jest niezwykle trudna, 
poniewaz wiekszosc z nich nie moze wykazac sie zadnym zyskiem, 
nigdy nie wyplacila akcjonariuszom dywidendy, a nawet nie ma 
takich intencji". Z tych powodow standardowa procedura wyceny 
wobec spolek internetowych nie ma zastosowania. Davies nie 
wyklucza, ze za 3-5 lat niektore spolki internetowe padna ofiara 
"tworczej destrukcji".
#001684
Krakowscy policjanci rozpracowali jedna z najwiekszych w 
Malopolsce grup przestepczych zajmujaca sie wyludzaniem sprzetu 
rtv i agd, wyludzaniem odszkodowan, prostytucja, handlem 
narkotykami i wymuszaniem haraczy. Wg policji w sklad 
dzialajacej od dwoch lat grupy wchodzilo co najmniej 20 osob. 
"Zatrzymano 14 osob, osiem z nich zostalo aresztowanych. Do tej 
pory udalo sie odzyskac sprzet wartosci ok. 200 tys. zl, jednak 
wartosc wyludzonego sprzetu jest wielokrotnie wyzsza" - 
powiedzial PAP nadkom. Dariusz Nowak, rzecznik malopolskiej 
policji."Sprawa w dalszym ciagu ma charakter rozwojowy, 
przewidywane sa dalsze zatrzymania i aresztowania." 
#001685
Polska policja i bialoruska milicja beda siewymieniac 
informacjami o dzialaniach operacyjnych. Porozumienie podpisali 
w piatek w Minsku Komendant Glowny Policji Jan Michna oraz 
Naczelnik Milicji Bialorusi Michail Udowikau.
#001686
Urzednik ministerstwa rolnictwa i gospodarkizywnosciowej Andrzej 
W., opiniujacy wnioski o koncesje na wyrob alkoholu, zostal 
oskarzony o przyjecie lapowek od czlonkow tzw. "lodzkiej 
osmiornicy". Akt oskarzenia, ktorym objeto rowniez trzy inne 
osoby - w tym organizatorow przekupstwa, lodzka Prokuratura 
Okregowa skierowala w piatek do sadu.
#001687
Kary dozywocia zazadal prokurator dla dwoch glownych oskarzonych 
w procesie pieciu mlodych mieszkancow Gizycka, oskarzonych o 
brutalne morderstwo dwoch braci z tego miasta: 11-letniego 
Szymona N. i o cztery lata starszego Adama.
#001688
Prokuratura Okregowa w Opolu zarzuca bylemu komendantowi 
miejskiemu policji w Opolu nadkomisarzowi Andrzejowi W. 
naduzycie stanowiska i falszowanie dokumentow na przelomie 1998 i 
1999 Andrzej W. od 3 marca jest juz cywilem. Za zarzucane czyny 
grozi mu od roku do 10 lat wiezienia.
#001689
Sad rejonowy w Prudniku aresztowal mezczyzne, podejrzanego o 
wyludzenie od osob prywatnych i z bankow kwoty okolo miliona 
zlotych  Sebastian B. dzialal na tereniecalego kraju i za 
granica.
#001690
Piecioosobowa grupe wyludzajaca odszkodowania od firm 
ubezpieczeniowych zatrzymala lubuska policja. Na wniosek 
prokuratury sad aresztowal trzech podejrzanych, w tym jednego 
policjanta.
#001691
Prawdopodobnie ze strachu niektorzy wlasciciele bialostockich 
lokali gastronomicznych wycofuja przed sadem wczesniejsze 
zeznania, ze placili comiesieczne haracze za tak zwana ochrone 
lokali.
#001692
Probe wywiezienia z Polski do Stanow Zjednoczonych zbioru 
zabytkowych monet i medali udaremniono na lotnisku w 
podkrakowskich Balicach - poinformowala w piatek PAP Straz 
Graniczna.
#001693
Globalizacja jako wielka szansa i wyzwanie dla swiata to temat, 
ktory zdominowal obrady 13. Dorocznej Konferencji Dziennikarzy 
UE i Japonii. Goscie i uczestnicy konferencji - odbywajacej sie 
od srody do piatku w Tokio i Kioto - zgodnie podkreslali, ze 
globalizacja jest zjawiskiem nieuchronnym i niesie wiele 
zagrozen. "Zyjemy dzis w nowej erze historyczej, w erze post-
Seattle" - powiedzial unijny komisarz ds. handlu Pascal Lamy, 
nawiazujac do ubieglorocznej konferencji Swiatowej Organizacji 
Handlu (WTO) w Seattle, ktora wywolala ostre protesty 
przeciwnikow globalizacji. Lamy, ktory wzial udzial w 
wideokonferencji z uczestnikami obrad w Kioto, zwrocil uwage na 
konieczosc zadbania w procesie globalizacji o interesy panstw 
rozwijajacych sie, ktore nie mialy w Seattle dostatecznego 
wplywu na proces decyzyjny, a takze zapewnienia im dostepu do 
rynkow swiatowych.
#001694
Gubernator Tokio zaproponowal, by mieszkancy tego miasta jedli 
mieso wron, bo jest ich w stolicy Japonii za duzo. Shintaro 
Ishihara uwaza, ze wlaczenie wroniego miesa do jadlospisu 
mieszkancow miasta pozwoliloby zmniejszyc grasujace po ulicach 
stado tych ptakow co najmniej o dwie trzecie. "Czytalem, ze z 
wroniego miesa mozna przygotowac znakomite pierogi..."
#001695
Mlodych Japonczykow ogarnelo nowe szalenstwo -grupowy taniec 
"para-para". Na cotygodniowe lekcje do tokijskiego klubu Twin 
Star, prowadzone przez guru "para-para" Hirokazu Miyachi, 
sciagaja setki mlodych ludzi z odleglych nieraz miejscowosci. 
"Para-para" wymaga doskonalej synchronizacji ruchow miedzy 
stojacymi w rownych rzedach tancerzami. Powolne ruchy ramion i 
dloni oraz specjalne kroki lacza sie w choreograficzna calosc.
#001696
Byly prezydent Francji Francois Mitterrand  byl "zarlocznym 
smakoszem seksualnym", ktory czasem zabawial sie z trzema 
roznymi kochankami jednego dnia - twierdzi w swej ksiazce Pierre 
Tourlier, dlugoletni kierowca prezydenta. Mitterrand zmarl w 1996.
#001697
I Otwarte Mistrzostwa Polski w Nieustajacym Ogladaniu "Stawki 
wiekszej niz zycie" rozpoczeto we Wroclawiu. 240 milosnikow 
Klossa obejrzy w ciagu 24 godzin do 15-ej w sobote 18 odcinkow 
serialu i bedzie musialo odpowiedziec na 30 pytan  zwiazanych z 
filmem. Zwyciezca maratonu otrzyma 10 tys. zl. Podczas projekcji 
mozna spac. Wazne, aby nie przespac kolejnej przerwy, podczas 
ktorej odpowiada sie na pytania dotyczace serialu.
#001698
Andrzej Rzany (Gwardia Wroclaw) w wadze muszej, Krzysztof Szot 
(Walka Zabrze) w piorkowej oraz Grzegorz Kielsa (Hetman 
Bialystok) w superciezkiej awansowali do polfinalow rozgrywanego 
w Halle bokserskiego turnieju eliminacyjnego do igrzysk 
olimpijskich w Sydney. Prawo startu w igrzyskach uzyskaja 
finalisci turnieju w Halle. Walki polfinalowe odbeda sie w sobote.
#001699
Polska przegrala z Norwegia 23:34 (9:19) w pierwszym dniu 
turnieju pilkarek recznych, ktory rozpoczal sie w 
Neubrandenburgu. W turnieju biora udzial cztery druzyny - Dania, 
Niemcy, Norwegia, Polska. W drugim piatkowym meczu Dania wygrala 
z Niemcami 28:24 (12:14).
#001700
Trzy rekordy kraju i wypelnienie jednego minimum olimpijskiego - 
to plon pierwszego dnia Zimowych Mistrzostw Polski w plywaniu, 
odbywajacych sie w stolicy na 50-metrowym basenie "Warszawianka-
Park Wodny". Otylia Jedrzejczak (Palac Katowice) w piatek jako 
jedyna przeplynela ponizej minimum olimpijskiego - 1.00,42 na 
100 m st. motylkowym. Drugiej na mecie Annie Uryniuk (Wisla 
Pulawy), 1.01,49, zabraklo 0,05 s do wypelnienienia minimum na 
mistrzostwa Europy w Helsinkach.
#001701
Pod znakiem zwyciestw gospodarzy stala inauguracyjna seria 
meczow drugiej rundy play off w rozgrywkach Polskiej Ligi 
Hokejowej. Na cztery mecze - cztery zwyciestwa gospodarzy. W 
rywalizacji druzyn ubiegajacych sie o medale mistrzostw Polski 
obroncy tytulu, hokeisci Dworow Unii Oswiecim pokonali SKH Sanok 
5:3, a Tymbark Podhale Nowy Targ - PZU S.A. KTH Krynica 6:4.
#001702
Mistrz Francji Francois Simon z grupy Bonjour wygral szosty 
etap kolarskiego wyscigu Paryz-Nicea, z Sisteron do Villeneuve-
Loubet (196,2 km). Simon wyprzedzil na finiszu Wlocha Alessandro 
Petacchiego.
#001703
Niemiec Sven Hannawald wygral w piatek w Trondheim 
konkurs skokow narciarskich, zaliczany do klasyfikacji Pucharu 
Swiata. Na 21. pozycji uplasowal sie Adam Malysz.
#001704
Norweg Bjarte Engen Vik wygral w Oslo zawody w kominacji 
norweskiej, zaliczane do klasyfikacji Pucharu Swiata. Drugie i 
trzecie miejsca zajeli Finowie - odpowiednio Samppa Lajunen i 
Jaakko Tallus.
#001705
Piotr Wadecki z grupy Mroz-Supradyn wygral piaty etap 
kolarskiego wyscigu Dookola Egiptu, o dlugosci 180 km z Maghary 
Beach do Sharm.
#001706
Francuz Laurent Jalabert (grupa ONCE)wygral trzeci etap 
kolarskiego wyscigu Tirreno-Adriatico, prowadzacy z Aversa-
Santuario d'Addolorata do Iserni (160 km) i zdobyl koszulke 
lidera wyscigu.
#001707
Pieciokrotny mistrz swiata Karol Jablonski (Baza Mragowo) zdobyl 
brazowy medal otwartych mistrzostw Europy w zeglarstwie lodowym. 
Zwyciezyl Niemiec Berndt Zeiger przed trzykrotnym mistrzem 
kontynentu Szwedem Thomasem Karlssonem.
#001708
Hiszpan Angel Edo z grupy Maia-MSS wygral trzeci etap 
odbywajacego sie w Portugalii kolarskiego wyscigu Tour 
d'Algarve, o dlugosci 185,7 km z Faro do Loule.
#001709
Aleksandra Miciul (Novita-10 Zielona Gora) podczas mistrzostw 
Polski w plywaniu, ktore odbywaja sie na 50-metrowym basenie 
Warszawianki, wynikiem 2.14,91 ustanowila rekord Polski na 200 m 
stylem grzbietowym.
#001710
Byly reprezentant Bulgarii Christo Stoiczkow bedzie wystepowal w 
zawodowej lidze pilkarskiej USA (MLS), w zespole Chicago Fire, z 
miesiecznym wynagrodzeniem 250 tys. dolarow - poinformowala 
bulgarska prasa.
#001711
Reprezentacja Polski w hokeju na trawie przegrala w piatek w 
Osace z Korea Pld. 1:4 (0:2) w pierwszym meczu turnieju 
kwalifikacyjnego do igrzysk olimpijskich w Sydney.
#001712
Niemiec Michael Schumacher (Ferrari) uzyskal najlepszy wynik 
podczas piatkowego, nieoficjalnego treningu przed niedzielna 
Grand Prix Australii na torze w Melbourne - pierwsza eliminacja 
mistrzostw swiata Formuly 1.
#001713
Byly pilkarz Manchesteru United, George Best znalazl sie w 
szpitalu.
#001714
Az 0:7 przegrali hokeisci Pittsburgh Penguins z Ottawa 
Senators. To 32. porazka "Pingwinow" w rozgrywkach.
#001715
Los Angeles Lakers pokonali na wyjezdzie Golden State Warriors 
109:92 i do 17. meczow powiekszyli swoja zwycieska 
passe.
#001716
Mieszkanie Franciszka Smudy, bylego trenera pilkarzy krakowskiej 
Wisly, a obecnego - Legii Daewoo Warszawa zostalo okradzione w 
Krakowie.
#001717
Juventus Turyn, AS Roma, Udinese Calcio i obronca trofeum AC 
Parma nie zdolaly zakwalifikowac sie do czolowej osemki Pucharu 
UEFA. Podobnie zlej passy wloskie kluby nie notowaly od 1984.
#001718
Amerykanka Kristina Koznick po raz pierwszy w tym sezonie 
wygrala zawody o Puchar Swiata. W piatek Koznik okazala sie 
najlepsza zawodniczka slalomu rozegranego w Sestriere.
#001719
Prezydium Zarzadu PZPN na piatkowym posiedzeniu przyjelo zasade, 
ze nazwiska sedziow prowadzacych mecze pierwszej i drugiej ligi 
pilkarskiej nie beda wczesniej podawane do publicznej 
wiadomosci.
#001720
W sobote od zachodu do centrum kraju postepujace 
zachmurzenie duze z opadami sniegu przechodzacymi w deszcz; 
lokalnie opady moga byc intensywne. Tylko na Podlasiu pogodnie. 
Temp. maks. od 2 st. na Suwalszczyznie do 6 st. na Dolnym 
Slasku. Wiatr umiarkowany i dosc silny, poludniowo-zachodni i 
poludniowy. 
W niedziele pochmurno z opadami deszczu ze sniegiem i deszczu; 
lokalnie opady intensywne. W ciagu dnia od polnocy kraju 
rozpogodzenia. Temp. min. od -2 st. na polnocnym wschodzie do 4 
st. na poludniu. Temp. maks. od 0 st. na Podlasiu do 5 st. na 
Dolnym Slasku. Wiatr slaby i umiarkowany, zachodni, skrecajacy 
na polnocny.
#001721
Wszystkich Panstwa, ktorzy otrzymali dzis Dziennik
Internetowy po raz pierwszy i ktorzy zamawiali 
wybrane dzialy, a otrzymali wszystkie;
ktorzy jednoczesnie otrzymali mailem informacje,
ze w sposob niewlasciwy potwierdzili zgloszenie
subskrypcji
prosimy o podanie na nasz adres:
dziennik@pap.com.pl
raz jeszcze wybranych dzialow i zaznaczenie,
czy chca Panstwo utrzymac wersje z polskimi znakami.
Zmiane wprowadzimy we wlasnym zakresie.
Dziekujemy.
#001722
Wersje Dziennika z polskimi znakami diakrytycznymi
przywrocimy najpewniej od wydania poniedzialkowego.
#001723
Przepraszamy za utrudnienia.
#001724
Prezydent Aleksander Kwasniewski powiedzial, ze Polska - po roku 
funkcjonowania w NATO - zdala egzamin z czlonkostwa w Sojuszu. 
Zdaly go struktury wojskowe, polityczne i spoleczenstwo. "Polska 
potwierdzila, ze jest partnerem wiarygodnym, lojalnym, aktywnym 
i przyjaznym" - mowil prezydent, gdy w piatek wizytowal 
Centralne Stanowisko Dowodzenia Wojsk Lotniczych i Obrony 
Powietrznej w Pyrach kolo Warszawy. Wizyta zostala zorganizowana 
z okazji przypadajacej 12 marca pierwszej rocznicy przystapienia 
Polski do NATO.
Prezydent oswiadczyl, ze dla Polski nie ma rzeczy wazniejszej 
niz stabilna, oparta na przyjaznej wspolpracy i skutecznym 
sojuszu Europa. "Bedziemy konsekwentnie pracowac na rzecz 
dalszego rozszerzenia Sojuszu o nowe kraje."
"Jakosc polskiego czlonkostwa w NATO bedzie rzutowac rowniez na 
inne kwestie, na przyklad Unie Europejska" - uwaza prezydent 
Kwasniewski. Podkreslil, ze jesli bedziemy powaznym partnerem w 
NATO, bedziemy rowniez powaznym partnerem w negocjacjach z Unia 
Europejska.
#001725
Polska w NATO jest oceniana wysoko - uwaza szef MON Janusz 
Onyszkiewicz. Podczas wspolnej konferencji prasowej z szefem 
MSZ, min. Onyszkiewicz przypomnial, ze Polska ma 
przedstawicielstwa przy wojskowych i politycznych strukturach 
NATO, a nasi oficerowie, w tym czterech generalow, pracuja w 
dowodztwie Paktu. Przyznal niemniej, ze plan modernizacji 
polskiej armii zostal w tym roku "nieco spowolniony" i 
zaznaczyl, ze stalo sie tak z powodu "realiow budzetowych", 
czyli koniecznosci finansowania czterech reform.
Szef polskiej dyplomacji Bronislaw Geremek podkreslil, ze 
intwestycje NATO-owskie na rzecz modernizacji naszego wojska 
wyniosly juz ok. 400 mln dolarow, a polscy zolnierze sa stawiani 
w NATO za wzor jako zawsze "bardzo dobrze 
przygotowani".
Podsumowujac rok Polski w NATO min. Geremek podkreslil, ze 
uzyskalismy dzieki obecnosci w Pakcie poczucie bezpieczenstwa i 
"zakorzenienie w wielkiej solidarnosci".
#001726
B. prezydent Lech Walesa oraz grupa politykow i aktorow 
wystapili do premiera Jerzego Buzka o wyjasnienie sprawy 
odwolania b.szefa jednostki GROM i jego zastepcow.
"General Petelicki poprosil o pomoc przyjaciol, ci zdecydowali 
sie wystosowac list do premiera" - powiedzial na konferencji 
prasowej Lech Falandysz, niegdys prawnik prezydenta Walesy.
"Zwracamy sie publicznie do Pana Premiera o wyjasnienie sprawy, 
ktora zachwiala nasza wiara w praworzadnosc poczynan Panskiego 
rzadu" - napisali sygnatariusze. Wsrod nich sa Jan Englert, 
Piotr Fronczewski, Marek Kondrat i Daniel Olbrychski, a takze 
Czeslaw Bielecki, Jan Krol, Krzysztof Kozlowski, Andrzej 
Olechowski oraz weterani - byly cichociemny Stefan Baluk i 
Zdzislaw Rachtan-Halny ze Swiatowego Zwiazku Zolnierzy AK. 
Zdaniem autorow listu "obraza podstawowych zasad prawa byl 
sposob zwolnienia ze stanowisk dowodztwa jednostki GROM, ktoremu 
postawiono nieprawdziwe i krzywdzace zarzuty. Najpierw podjeto 
decyzje, a nastepnie goraczkowo i bezskutecznie poszukiwano 
argumentow, ktore moglyby ja uzasadnic". Podpisani pod listem 
uwazaja, ze w przypadku GROM naduzyto wladzy, znieslawiono 
dowodcow i zniewazono zolnierzy jednostki.
Przebywajacy z wizyta w Chile premier Jerzy Buzek nie chcial 
skomentowac listu. "O ile wiem, sprawa jest w tej chwili w 
postepowaniu sadowym - nie chcialbym komentowac spraw, ktore ma 
rozstrzygnac sad" - powiedzial dziennikarzom.
#001727
Referendum w sprawie reprywatyzacji byloby proba dyskutowania 
nad prawami Dekalogu, ktory mowi "nie kradnij" - napisali 
biskupi polscy w liscie na temat uwlaszczenia i reprywatyzacji. 
Od pieciu miesiecy podpisy pod wnioskiem o referendum w sprawie 
reprywatyzacji zbieraja SLD, PSL, Unia Pracy, PPS, OPZZ oraz 
Zwiazek Kolek i Organizacji Rolniczych.
"Nam wszystkim i calemu spoleczenstwu nalezy sie lekcja, ze 
trzeba szanowac cudza wlasnosc - prywatna, spoleczna i 
panstwowa" - napisali biskupi.
Wg nich, dzialania wladz i obywateli powinny isc w takim 
kierunku, by "dawne krzywdy naprawic, a nowych nie wyrzadzac". 
Dlatego biskupi sa przeciwni odbieraniu ziemi, ktora chlopi 
otrzymali po powojennej reformie rolnej - mimo ze sama reforma 
czesto byla polaczona z przemoca i grabieza.
"Widzac jednak jak niszczeja pozbawione gospodarza obiekty 
palacowo-parkowe trudno zwlekac z oddaniem ich prawowitym 
wlascicielom, zwlaszcza tym, ktorzy kierujac sie rodzinnym 
sentymentem chca do nich wrocic i - bez wzgledu na stan 
zniszczenia - pragna je ratowac." - glosi list.
#001728
SLD, PSL i Unia Pracy - mimo krytycznego listu Episkopatu Polski 
- nadal opowiadaja sie za przeprowadzeniem ogolnokrajowego 
referendum w sprawie reprywatyzacji. Poslowie AWS i UW popieraja 
list biskupow.
"Moim zdaniem to duze niezrozumienie ze strony Episkopatu. My 
nie kwestionujemy ani przykazania +nie kradnij+, ani prawa 
wlasnosci. My tylko chcemy zapytac spoleczenstwo o to, w jakim 
zakresie panstwo polskie stac dzisiaj na dalsze zadoscuczynienie 
krzywdom wyrzadzonym przez minione dziesieciolecia Polakom przez 
Polakow i nie tylko Polakom" - oswiadczyl wiceprezes PSL Marek 
Sawicki.
Takze jeden z liderow Unii Pracy Tomasz Nalecz nie kryl 
zaskoczenia zdecydowaniem, z jakim Kosciol "staje po stronie 
posiadaczy", a nie ludzi potrzebujacych pomocy od panstwa.
"Uwazam ten list za duza niezrecznosc" - powiedziala rzecznika 
klubu SLD Danuta Waniek. Podkreslila, ze Kosciol "na przestrzeni 
wiekow nalezal w Polsce do instytucji dysponujacych pokaznym 
majatkiem (...) z drugiej strony mamy bardzo zubozale 
spoleczenstwo."
"Nie miesci sie w glowie, aby dla koniunkturalnej gry 
politycznej - bo tak nalezy odbierac dzialania politykow SLD i 
PSL - narazac na szwank podstawowe zasady, wedlug ktorych dziala 
spoleczenstwo" - powiedzial rzecznik AWS Piotr Zak.
"Intencja listu biskupow jest dla mnie jasna i podzielam ja w 
duzej mierze" - powiedzial PAP rzecznik UW Andrzej Potocki.
#001729
Gornicza "Solidarnosc" domaga sie zmian wrzadowym projekcie 
nowelizacji ustawy restrukturyzujacej gornictwo. W piatek w 
Katowicach zwiazkowcy przekonywali do tego slaskich poslow AWS. 
Lider Akcji Marian Krzaklewski uwaza, ze nalezy szukac 
consensusu w tej sprawie. Wg lidera AWS najwazniejsze obszary 
do zalatwienia, na ktore wskazuje gornicza "S", to sposob 
ksztaltowania wynagrodzen w czasie trwania reformy oraz 
gwarancje pracy dla tych, ktorzy chca w gornictwie 
pozostac.
Glowne postulaty zwiazkowcow - powiedzial lider gorniczej "S" 
Henryk Nakonieczny - to dostosowanie tempa reformy gornictwa do 
srodkow na ten cel. Zwiazek chce, aby wydatki zapisane na reforme 
gornictwa w rzadowym programie byly co roku waloryzowane o 
wskaznik inflacji. "S" nie godzi sie tez na obnizanie wysokosci 
gorniczych oslon. Nakonieczny dodal, ze zwiazkowcy nie 
oczekuja od poslow AWS, ze doprowadza do odrzucenia rzadowego 
przedlozenia. Chca jednak, by slascy poslowie wymusili na 
rzadzie odpowiednie poprawki.
#001730
"Sad stwierdza, ze Wieslaw Kielbowicz zlozyl niezgodne z prawda 
oswiadczenie lustracyjne" - orzekl w piatek sedzia Grzegorz 
Karziewicz, przewodniczacy skladu sedziowskiego Sadu 
Lustracyjnego. To dziesiaty taki wyrok sadu i zarazem pierwszy 
wobec polityka AWS. W. Kielbowicz jest poslem.
Uzasadniajac orzeczenie sedzia powiedzial, ze dokument, ktory - 
jak to nazwal - "ma cechy" zobowiazania do wspolpracy z 
nieujawniona sluzba specjalna PRL, zostal podpisany 
"najprawdopodobniej" przez Kielbowicza. Powolal sie na tak 
brzmiaca opinie bieglych z dziedziny grafometrii, ktorzy zarazem 
jednoznacznie stwierdzili, ze sam dokument sporzadzil posel. 
Podkreslil, ze ten dokument "ma cechy dokumentu autentycznego".
46-letni Kielbowicz zapowiedzial apelacje od tego 
nieprawomocnego jeszcze wyroku. Zapewnil, ze nigdy nie byl 
agentem i niczego nie podpisywal, a to, co jest w aktach sprawy, 
to "fikcja literacka tamtych czasow".
#001731
O opracowanie jasnych i precyzyjnych przepisow prawa dotyczacego 
eksmisji zwrocil sie w liscie otwartym Ogolnopolski Ruch Ochrony 
Interesow Lokatorow. List zostal skierowany do prezydenta, 
marszalkow Sejmu i Senatu, premiera, oraz do przewodniczacych 
klubow poselskich. Ruch proponuje, zeby w nowym prawie przyjac 
zasade, ze wszystkie decyzje o eksmisji musza laczyc sie z 
zapewnieniem "dachu nad glowa". Wg Ruchu powinni za to 
odpowiadac ci, ktorzy wczesniej wydali eksmitowanym teraz 
ludziom decyzje o przydzieleniu lokalu. Autorzy listu twierdza, 
ze polskie prawo jest w tej dziedzinie bardziej restrykcyjne, 
niz w innych krajach. W Niemczech obowiazek eksmisji nie 
obejmuje np. osob w zaawansowanym wieku, rodzin wielodzietnych i 
osob o niskich dochodach.
#001732
W piatek rozpoczal sie w Warszawie V zjazd Stowarzyszenia 
Dziennikarzy RP. "Jedna z najwazniejszych spraw jakie beda 
omawiane na forum zjazdu jest sprawa stworzenia samorzadu 
dziennikarskiego - na wzor na przyklad samorzadu lekarskiego" - 
powiedzial PAP sekretarz Zarzadu Glownego SDRP Wieslaw Marnic. Na 
zjezdzie 153 delegatow reprezentuje 7.623 czlonkow 
Stowarzyszenia.
Stowarzyszenie Dziennikarzy RP powstalo w 1990 jako kontynuacja 
zalozonego w 1982 Stowarzyszenia Dziennikarzy PRL, ktore z kolei 
powstalo po rozwiazaniu przez wladze w stanie wojennym 
Stowarzyszenia Dziennikarzy Polskich.
#001733
W niedziele w Gnieznie w 1000. rocznice historycznego spotkania 
Ottona III z Boleslawem Chrobrym, uznawanego jako moment 
wlaczenia Polski do Europy, spotkaja sie prezydenci szesciu 
panstw Srodkowoeuropejskich.
Spotkanie nazywane jest drugim Zjazdem Gnieznienskim.
Do pierwszej stolicy Polski przyjada prezydenci Polski - 
Aleksander Kwasniewski, Litwy - Valdas Adamkus, Niemiec - 
Johannes Rau, Slowacji - Rudolf Schuster, Ukrainy - Leonid 
Kuczma, Wegier - Arpad Goencz oraz legat papieski, watykanski 
sekretarz stanu kardynal Angelo Sodano. Zaproszony prezydent 
Czech Vaclav Havel nie przyjedzie ze wgledu na zly stan 
zdrowia.
Dalszy ciag uroczystosci gnieznienskich bedzie sie wiazac z 
odpustem swietowojciechowym. 28 kwietnia w Gnieznie spodziewani 
sa premierzy Czech, Polski, Slowacji, Wegier oraz kanclerz 
Niemiec. Nie mozna wykluczyc wyjazdowego posiedzenia Sejmu.
#001734
Prezydent Czech Vaclav Havel nie przyjedzie w niedziele do 
Gniezna, poniewaz choruje na zapalenie oskrzeli - poinformowal w 
piatek jego rzecznik Martin Krafl. 
Havel od srody bierze antybiotyki. Jego lekarz Ilja Kotik 
powiedzial agencji CzTK, ze ze wzgledu na stan zdrowia, prezydent 
musi zachowac wielka ostroznosc przy obecnej, niesprzyjajacej 
pogodzie.
#001735
Milosz Zeman, premier mniejszosciowego rzadu czeskiego, 
dotrzymal obietnicy danej opozycji i poinformowal o 
zdymisjonowaniu czterech ministrow swego gabinetu. 
Jego rzad opuszcza minister spraw wewnetrznych Vaclav Grulich, 
koordynator ds. sluzb specjalnych Jaroslav Baszta, minister 
transportu Antonin Peltram i minister ds. rozwoju regionalnego 
Jaromir Cisarz. Premier Zeman tlumaczyl dymisje faktem, ze w 
resortach, ktorymi kieruja, opoznia sie realizacja programu 
rzadowego.
#001736
Swiatowy Kongres Zydow zagrozil, ze sprzeciwi sie fuzji dwoch 
wielkich bankow niemieckich, jesli Niemcy nie ureguluja najpierw 
sprawy odszkodowan za polisy ubezpieczeniowe ofiar Holokaustu.
Ostrzezenie to, wydane w czwartek wieczorem, odnosi sie do 
ogloszonej tego dnia zapowiedzi polaczenia sie Deutsche Bank i 
Dresdner Bank w najwiekszy bank swiata, o aktywach 
przekraczajacych 1,2 biliona dolarow.
Swiatowy Kongres Zydow (WCJ), majacy siedzibe w Nowym Jorku, 
jest wplywowa organizacja i politycy amerykanscy licza sie z jej 
opiniami. Moga oni z kolei wywierac presje na instytucje 
federalne i stanowe, od ktorych zalezy zgoda na fuzje bankow 
dzialajacych - jak Deutsche Bank i Dresdner Bank - takze w 
Stanach Zjednoczonych. 
#001737
W Moskwie powinni zrozumiec, ze im bardziej beda naciskac na 
Ukraine, tym bardziej bedziemy sie oddalac od Rosji - powiedzial 
prezydent Ukrainy Leonid Kuczma wywiadzie dla kijowskiej gazety 
"Fakty".  W obecnej polityce Rosji Kuczma dostrzega wiele faktow 
swiadczacych o probach zmuszenia Ukrainy do uleglosci. Wsrod 
nich szef panstwa ukrainskiego wymienil "gazowy szantaz" -
zadania regularnej oplaty za gaz i dwustronna umowe o wolnym 
handlu z 1994 r. Parlament w Moskwie nie rayfikowal jej jeszcze 
i dlatego potrzebne Rosji towary ukrainskie nie moga trafic na 
jej rynek - wysokie cla powoduja, ze sa za drogie. 
#001738
Prokuratura w Kijowie oficjalnie oskarzyla jedenastu czlonkow 
nie znanej dotad organizacji "Samostijna Ukraina" o zajecie 
budynku uzytecznosci publicznej i naruszenie nietykalnosci 
osobistej. Grozi za to kara do pieciu lat wiezienia.
W czwartek w poludnie czlonkowie organizacji - w wiekszosci 
studenci kijowskich uczelni, sila zajeli budynek KC 
Komunistycznej Partii Ukrainy po czym wysuneli szereg zadan 
natury politycznej i socjalnej. Zagrozili przy tym 
samospaleniem. Po trzynastu godzinach dobrowolnie oddali sie w 
rece milicji. 
#001739
P.o. rosyjskiego prezydenta Wladimir Putin w wywiadzie dla 
dziennika "Kommiersant" nie wykluczyl mozliwosci wprowadzenia w 
Czeczenii bezposrednich rzadow prezydenta Federacji Rosyjskiej.
Podkreslil, ze w Czeczenii nalezy "odbudowac gospodarke, 
przywrocic ludziom swiadczenia socjalne, pokazac, ze mozna 
normalnie zyc".
P.o. prezydenta zadeklarowal wole wypracowania "kompromisowego 
wariantu wspolzycia" w jednym kraju z Czeczenami. Wedlug niego, 
konieczne jest "wytworzenie nowej lokalnej elity, ktora zrozumie, 
ze Czeczenii oplaca sie pozostac w Rosji".
#001740
Wiceszef sztabu generalnego rosyjskich sil zbrojnych powiadomil 
w piatek dziennikarzy, ze  czeczenscy dowodcy znajduja sie w 
miejscowosci Ulus-Kert i wkrotce zostana zlikwidowani.
General Walerij Manilow powiedzial na briefingu, ze w osadzie
Ulus-Kert polozonej o ok. 9 km na polnocny wschod od Szatoj, znajduja
sie Szamil Basajew, Emir al-Chattab, a takze Aslan 
Maschadow.
#001741
W rosyjskej Prokuraturze Generalnej oficjalnie zdementowano 
doniesienie o postawieniu korespondentowi Radia Swoboda 
Andriejowi Babickiemu formalnego zarzutu wspierania nielegalnych 
ugrupowan.
Wczesniej agencja Interfax powolujac sie na biuro prokuratora 
generalnego podala, ze Babickiego formalnie oskarzono o "udzial 
w zbrojnych bandach". Za taki czyn grozi do pieciu lat wiezienia.
#001742
Premier W.Brytanii Tony Blair przylecial do Petersburga w piatek 
wieczorem, a z Wladimirem Putinem spotka sie dzisiaj, w 
sobote. Wizyta Blaira, ktoremu towarzyszy malzonka, ma charakter 
prywatny. Putin zaprosil go na sobotnia premiere opery "Wojna i 
pokoj" Siergieja Prokofiewa w slynnym Teatrze Maryjskim.
Szef rzadu brytyjskiego bedzie pierwszym przywodca zachodnim, z 
ktorym spotka sie Putin po przejeciu obowiazkow glowy panstwa z 
rak Borysa Jelcyna.
Przed odlotem Blaira do Petersburga jego Kancelaria wydala 
oswiadczenie, w ktorym zauwazyla, iz Rosja jest wielkim 
mocarstwem i nadal odgrywa wazna role w swiecie. Podkreslila, ze 
Europa i sama W. Brytania sa zainteresowane podtrzymaniem 
bliskich stosunkow z Federacja Rosyjska.
#001743
Przedstawiciele Pentagonu przyznali, ze w czasie zeszlorocznych 
bombardowan Jugoslawii przez samoloty NATO moglo dojsc do 
przeciekow w systemie bezpieczenstwa, ulatwiajacych Serbom 
obrone. Zaprzeczyli jednak, jakoby w NATO dzialal serbski szpieg.
#001744
Dowodca sil pokojowych KFOR general Klaus Reinhardt zdecydowanie 
odrzucil mozliwosc przyjscia z pomoca Albanczykom na poludniu 
Serbii, przy wschodniej granicy Kosowa.  
Podkreslil tez, ze KFOR nie pozwoli, by Kosowo stalo sie 
zapleczem dla albanskiego powstania w tym regionie - w Dolinie 
Preszevskiej. Misja KFOR jest wdrazanie rezolucji Rady 
Bezpieczenstwa ONZ wylacznie "w granicach Kosowa" - zaakcentowal 
general na konferencji prasowej w amerykanskiej bazie Monteith. 
#001745
W przededniu oczekiwanej z wielkim zainteresowaniem papieskiej 
"mea culpa", katoliccy biskupi w Szwajcarii przyznali, ze 
Kosciol nie wypelnil swych zobowiazan wobec Zydow w okresie 
nazizmu.
"Za malo zrobiono, zeby chronic i ratowac ludzi, ktorych 
przesladowano" - powiedzial Kurt Koch, wiceprzewodniczacy 
szwajcarskiej Konferencji Biskupow. "Prosimy o przebaczenie, 
zalujemy i przyznajemy sie do winy". 
#001746
Byly premier Turcji, islamista Necmettin Erbakan zostal skazany 
przez trybunal bezpieczenstwa panstwa w Diyarbakir na rok 
wiezienia za "zachecanie do nienawisci rasowej lub religijnej". 
Grozi mu ponadto dozywotni zakaz dzialalnosci politycznej.
#001747
Podczas piatkowej sesji Gieldy Papierow Wartosciowych wzrosl 
kurs 126 akcji, 61 spadl, a 33 nie zmienil sie, w tym na rynku 
NFI wzrosly notowania wszystkich funduszy. WIG wzrosl o 1,1 
proc. do 22.208,2 pkt. WIG 20 o 2,4-procentowej zwyzce do 2.452 
pkt. MIDWIG zwiekszyl sie o 1,2 proc. do 1.153,1 pkt.
#001748
Nastroje inwestorow sa dobre. Potwierdzaja to obroty utrzymujace 
sie na dosc wysokim poziomie, sugerujac mozliwosc kontunuacji 
trendu wzrostowego na poczatku przyszlego tygodnia - uwaza Pawel 
Zach, analityk Citibanku. W tym tygodniu indeks WIG wzrosl o 1,7 
proc. Stalo sie tak glownie za sprawa spolek z branzy 
teleinformatycznej, ktorej indeks wzrosl o 7,4 proc. Wsrod 
spolek z tej branzy silne zwyzki zanotowaly po raz kolejny 
ComputerLand, Optimus i Prokom. Zdaniem Zacha, nadal utrzymuje 
sie silna segmentacja rynku. "Ponad polowa obrotow koncentruje 
sie na mniej niz 10 spolkach sektora teleinformatycznego i tych 
zwiazanych z dzialalnoscia internetowa." Wg niego swiadczy to o 
przesuwaniu sie kapitalu w kierunku sektora o najwiekszym 
potencjale wzrostu w najblizszych latach. "Inwestorow nie 
interesuje to, czy skala tego przesuniecia jest racjonalna, 
dopoki na dojrzalych rynkach mamy do czynienia z podobnymi 
trendami."
#001749
Na krotkiej liscie firm zainteresowanych zakupem 25-35 proc. 
akcji TP SA od Skarbu Panstwa znalazly sie dwie firmy - 
poinformowalo w piatek Ministerstwo Skarbu Panstwa. Nie 
poinformowalo niemniej, kto znalazl sie na tej krotkiej liscie 
inwestorow, ani jakie firmy zlozyly oferty zakupu.
#001750
Minister Skarbu Panstwa oglosil w piatek przetarg na doradztwo w 
procesie prywatyzacji Powszechnego Zakladu Ubezpieczen SA z 
siedziba w Warszawie.
#001751
Uwolnienie zlotego nie bedzie mialo wplywu na kursy walutowe - 
uwaza prezes Narodowego Banku Polskiego Hanna Gronkiewicz-Waltz.
#001752
W piatek Zielonogorski Zaklad Gornictwa Nafty i Gazu rozpoczal 
przemyslowe wydobycie najwiekszego w Polsce zloza ropy i gazu w 
Barnowku (Zachodniopomorskie) - poinformowal dyrektor techniczy 
Zakladu Jozef Wasniowski.
#001753
Citibank (Poland) SA chce sie znalezc w najblizszych trzech 
latach w pierwszej piatce bankow pod wzgledem udzialu w rynku 
bankowosci detalicznej - poinformowal w piatek w Katowicach 
czlonek jego zarzadu Jaroslaw Parkot.
#001754
Krakowski Bank Spoldzielczy (KBS) zajal pierwsze miejsce w 
rankingu najwiekszych bankow spoldzielczych pod wzgledem sumy 
bilansowej wsrod 630 bankow nalezacych do Krajowego Zrzeszenia 
Bankow Spoldzielczych - poinformowal PAP w piatek prezes KBS Jan 
Czesak.
#001755
1,3 mln zl zysku netto wypracowala w ubieglym roku Mlekovita z 
Wysokiego Mazowieckiego, uznawana za najwieksza spoldzielnie 
mleczarska w Polsce. Przychody ze sprzedazy ogolem przekroczyly 
442 mln zl, przy inwestycjach siegajacych prawie 19,2 mln 
zl.
#001756
Inwestycje w wysokosci 40 mln zl do konca roku w NSK-Iskra SA w 
Kielcach, spolce nalezacej do japonskiego koncernu NSK, 
zapowiedzial prezydent NSK Tetsuo Sekiya.
#001757
Firma Telect Incorporated kupila wiekszosciowy pakiet akcji 
(99,2 proc.) Zakladow Elektronicznych Elwro SA z Wroclawia od 
firmy Siemens AG - poinformowala firmy Telect.
#001758
Pabianickie Zaklady Farmaceutyczne Polfa beda gotowe do 
prywatyzacji w drugim polroczu 2000. Jednak prawdopodobnie  
zostanie ona przeprowadzona dopiero w 2001 roku - poinformowal w 
piatek Janusz Koziara, dyrektor generalny firmy.
#001759
Wojewodztwo zachodniopomorskie przystapilo w piatek wspolnie z 
partnerami z Niemiec i Szwecji do projektu TransLogis, ktory ma 
usprawnic transport w tej czesci Europy.
#001760
W Europie zachodniej w sezonie 1999/2000 moze wystapic deficyt 
cukru o wysokich parametrach jakosciowych w wysokosci 2,8 mln 
ton - uwaza paryski broker Jonathan Kingsman.
#001761
Czlonkowie Business Centre Club negatywnie ustosunkowali sie do 
postulatow Komisji Krajowej NSZZ "Solidarnosc", ktora 
przedstawila we wtorek propozycje walki z bezrobociem.
#001762
Prezes Business Centre Club (BCC) Marek Goliszewski uwaza, ze 
po wejsciu krajow Europy Srodkowej do Unii Europejskiej migracja 
zarobkowa Polakow do krajow UE bedzie niewielka.
#001763
Kongres rzadzacej Szwedzkiej Socjaldemokratycznej Partii 
Robotniczej (SAP) opowiedzial sie w piatek za przyjeciem przez 
Szwecje wspolnej waluty europejskiej - euro. Ostateczna decyzje 
pozostawil narodowi, ktory wypowie sie w tej sprawie w 
referendum. Specjalisci uwazaja, ze choc mniejszosciowy, 
socjaldemokratyczny rzad Perssona nie moze samodzielnie 
zdecydowac o przystapieniu Szwecji do EMU, to jednak uchwala 
kongresu SAP bedzie miala duzy wplyw na szwedzka opinie publiczna.
#001764
Po raz pierwszy od czterech lat Kongres USA uchwalil ustawe o 
podwyzce placy minimalnej o 1 dolara za godzine.
#001765
Od 1 maja linie lotnicze British Midland zaprzestana lotow z 
Londynu do Warszawy. Zawieszone zostana takze rejsowe loty z 
Londynu do Frankfurtu i Pragi - poinformowala PAP rzeczniczka BM 
Rishana Sweidan z BM.
#001766
Pracownicy i zwiazki zawodowe w jednej z najstarszych 
brytyjskich stoczni Harland and Wolff w Belfascie krytykuja rzad 
brytyjski za to, ze nie pomogl jej uzyskac zamowienia na budowe 
statku "Queen Mary II".
#001767
W koncu roku nastapi fuzja gigantow przemyslu fonograficznego 
Toshiba-EMI i Warner Music Japan - podala w piatek tokijska 
gazeta "Asahi Shimbun". Rzecznicy obu kompanii odmowili 
komentarzy na ten temat.
#001768
W piatek wieczorem w Operze Narodowej w Warszawie odbyla sie 
premiera nowej inscenizacji opery "Krol Roger" Karola 
Szymanowskiego. Kierownikiem muzycznym nowej inscenizacji jest 
Jacek Kaspszyk, rezyseria zajal sie Mariusz Trelinski, autorem 
scenografii jest Boris Kudlicka, a kostiumy zaprojektowali 
Magdalena Teslawska i Pawel Grabarczyk. Nowe przedstawienie 
+Krola Rogera+ spotkalo sie z zachwytem publicznosci. 
"Operowanie przestrzenia, swiatlem - jest wspaniale. Musze 
powiedziec, ze jestem na drugim spektaklu autorstwa Mariusza 
Trelinskiego i jestem poruszona jego wizjonerstwem." - 
powiedziala tuz po premierze Ewa Braun, scenograf.
"Opera poprowadzona jest nie tekstem, tylko muzyka, nastrojem. 
Ma w sobie wspaniale, neoromantyczne przeslanie" - podkreslil 
Witold Rudzinski, kompozytor. "Jest to wspanialy teatr, 
nacechowany profesjonalizmem wysokiej klasy."
Swiatowa premiera opery Szymanowskiego odbyla sie 19 czerwca 
1926 roku. Lacznie z prapremiera od tego czasu wystawiono "Krola 
Rogera" 25 razy na calym swiecie. Obecna inscenizacja, dokonana 
po raz 26, jest jednoczesnie piata w warszawskim Teatrze Wielkim 
- Operze Narodowej.
W spektaklu operowym wystepuja m.in. Wojciech Drabowicz jako 
Krol Roger, Izabella Klosinska - Roksana (wymiennie z Zofia 
Kilianowicz oraz Agnieszka Mikolajczyk w kolejnych spektaklach), 
Krzysztof Szmyt jako Edrisi (wymiennie z Piotrem Rafalko). Role 
Pasterza spiewa Adam Zdunikowski.
#001769
"Unmade" - wystawa fotografii Moniki Dudy, zlozona z 
naturalistycznych autoportretow artystki, zostala otwarta w 
piatek w Centrum Sztuki Wspolczesnej w Warszawie. "Moje prace sa 
przedstawieniami brzydoty - stanow fizjologicznych twarzy. 
Pracowalam nad tymi fotografiami nie uzywajac lustra. Stawalam 
przed kamera i staralam sie rozluznic miesnie, zeby twarz byla 
bez wyrazu" - powiedziala artystka, ktora mieszka obecnie w 
Anglii.
#001770
Osiem przedstawien konkursowych zostanie zaprezentowanych w 
czasie XXV Opolskich Konfrontacji Teatralnych "Klasyka Polska" - 
poinformowal na piatkowej konferencji dyrektor Teatru im. Jana 
Kochanowskiego w Opolu Bartosz Zaczykiewicz.
#001771
"Pandrioszka" Krystyny Kurczab-Redlich, to pierwsza od wielu lat 
ksiazka-reportaz napisana przez polskiego dziennikarza o Rosji - 
podkreslal Ryszard Kapuscinski podczas piatkowej promocji 
ksiazki w warszawskiej Bibliotece Narodowej. 
#001772
Przebywajacy w Polsce znany aktor filmowy Jean-Claude Van Damme 
spedzil piatek w Krakowie. Van Damme przyznal sie dziennikarzom, 
ze nigdy nie uczyl sie aktorstwa w zadnej szkole, ale bardzo 
kocha kino. "Sa ludzie, ktorzy mysla, ze w filmach udaje walke, 
a ja walcze naprawde."
#001773
Milva - slynna wloska spiewaczka przyjedzie do Polski. Wystapi 
dwa razy: 30 kwietnia w Teatrze Rozrywki w Chorzowie i 1 maja w 
Filharmonii Krakowskiej.
#001774
W piatek w Wilnie zostala otwarta wystawa "Klasycyzm wilenski", 
ktora jest wspolnym projektem wilenskiego Muzeum Sztuki i 
warszawskiego Muzeum Narodowego. W grudniu i styczniu wystawa ta 
byla eksponowana w Warszawie.
#001775
Prezes Amerykanskiej Akademii Filmowej Robert Rehme zarzuca 
redakcji gazety "Wall Street Journal", ze przeprowadzila wsrod 
czlonkow Akademii prywatna ankiete, chcac przedwczesnie ujawnic 
laureatow Oscarow.
#001776
Ferdynand Magellan, portugalski zeglarz w sluzbie krola 
Hiszpanii, wyruszyl w zeglarska wyprawe dookola swiata w 1519 r. 
z piecioma karawelami i 265 marynarzami. Zginal w 1521 na 
Filipinach, zabity przez tubylcow, ktorych chcial ochrzcic. 
#001777
Na Uniwersytecie Opolskim odbyla sie w piatek uroczystosc nadania 
tytulu doktora honoris causa tej uczelni wybitnemu historykowi 
prof. Januszowi Tazbirowi. Uroczystosc zbiegla sie z obchodami 6 
rocznicy powstania uniwersytetu.
#001778
Uczelnie w calym kraju w marcu i kwietniu organizuja dla 
kandydatow na studia "otwarte dni". Mlodziez bedzie mogla 
spotkac sie z przyszlymi wykladowcami i dowiedziec o tematyce 
studiow i terminach egzaminow.
#001779
Na okolo 1.850 lat oszacowali australijscy archeolodzy wiek 
malowanych naczyn ceramicznych, ktore znaleziono przed dwunastu 
laty w grobie w miejscowosci Boera w poblizu Port Moresby w 
Papui-Nowej Gwinei.
#001780
Uczeni amerykanscy zebrali nowe dowody, ze ewolucja zycia na 
Ziemi mogla zostac przyspieszona wskutek przeniesienia na nia 
zwiazkow organicznych z kosmosu przez meteory i komety, ktore 
zderzaly sie z nia ok. 500 mln lat temu.
#001781
Kraby i malze, wylawiane na bulgarskim odcinku Dunaju, nie 
nadaja sie do spozycia z powodu zatrucia zwiazkami olowiu i 
innych metali ciezkich - ostrzegaja wladze sanitarne w Ruse, 
glownym naddunajskim miescie Bulgarii. 
#001782
W londynskim City trwa ekspansja spolek internetowych. W 
przededniu gieldowej premiery spolki Lastminute.com, ktora 
dokonuje rezerwacji miejsc w samolotach za posrednictwem 
internetu, jej wycena urosla do 526 mln funtow. Internetowe 
strony Lastminute.com dostepne sa od kwietnia 1998 roku. Od tego 
czasu zyskaly tak duzy rozglos, ze cena akcji, szacowana 
poczatkowo na 190 pensow, wzrosnie zapewne do 320-380 pensow. 
Tlumaczy sie to m.in. skuteczna reklama i nadzieja na szybki 
zysk.
Gdy inwestorzy tlocza sie, aby kupic akcje debiutanta na 
londynskiej gieldzie, szef instytucji odpowiedzialnej za 
regulacje londynskiego City Howard Davies ostrzegl, ze cena 
akcji spolek internetowych jest podatna na duze zmiany. Wedlug 
niego "wycena internetowych spolek jest niezwykle trudna, 
poniewaz wiekszosc z nich nie moze wykazac sie zadnym zyskiem, 
nigdy nie wyplacila akcjonariuszom dywidendy, a nawet nie ma 
takich intencji". Z tych powodow standardowa procedura wyceny 
wobec spolek internetowych nie ma zastosowania. Davies nie 
wyklucza, ze za 3-5 lat niektore spolki internetowe padna ofiara 
"tworczej destrukcji".
#001783
Krakowscy policjanci rozpracowali jedna z najwiekszych w 
Malopolsce grup przestepczych zajmujaca sie wyludzaniem sprzetu 
rtv i agd, wyludzaniem odszkodowan, prostytucja, handlem 
narkotykami i wymuszaniem haraczy. Wg policji w sklad 
dzialajacej od dwoch lat grupy wchodzilo co najmniej 20 osob. 
"Zatrzymano 14 osob, osiem z nich zostalo aresztowanych. Do tej 
pory udalo sie odzyskac sprzet wartosci ok. 200 tys. zl, jednak 
wartosc wyludzonego sprzetu jest wielokrotnie wyzsza" - 
powiedzial PAP nadkom. Dariusz Nowak, rzecznik malopolskiej 
policji."Sprawa w dalszym ciagu ma charakter rozwojowy, 
przewidywane sa dalsze zatrzymania i aresztowania." 
#001784
Polska policja i bialoruska milicja beda siewymieniac 
informacjami o dzialaniach operacyjnych. Porozumienie podpisali 
w piatek w Minsku Komendant Glowny Policji Jan Michna oraz 
Naczelnik Milicji Bialorusi Michail Udowikau.
#001785
Urzednik ministerstwa rolnictwa i gospodarkizywnosciowej Andrzej 
W., opiniujacy wnioski o koncesje na wyrob alkoholu, zostal 
oskarzony o przyjecie lapowek od czlonkow tzw. "lodzkiej 
osmiornicy". Akt oskarzenia, ktorym objeto rowniez trzy inne 
osoby - w tym organizatorow przekupstwa, lodzka Prokuratura 
Okregowa skierowala w piatek do sadu.
#001786
Kary dozywocia zazadal prokurator dla dwoch glownych oskarzonych 
w procesie pieciu mlodych mieszkancow Gizycka, oskarzonych o 
brutalne morderstwo dwoch braci z tego miasta: 11-letniego 
Szymona N. i o cztery lata starszego Adama.
#001787
Prokuratura Okregowa w Opolu zarzuca bylemu komendantowi 
miejskiemu policji w Opolu nadkomisarzowi Andrzejowi W. 
naduzycie stanowiska i falszowanie dokumentow na przelomie 1998 i 
1999 Andrzej W. od 3 marca jest juz cywilem. Za zarzucane czyny 
grozi mu od roku do 10 lat wiezienia.
#001788
Sad rejonowy w Prudniku aresztowal mezczyzne, podejrzanego o 
wyludzenie od osob prywatnych i z bankow kwoty okolo miliona 
zlotych  Sebastian B. dzialal na tereniecalego kraju i za 
granica.
#001789
Piecioosobowa grupe wyludzajaca odszkodowania od firm 
ubezpieczeniowych zatrzymala lubuska policja. Na wniosek 
prokuratury sad aresztowal trzech podejrzanych, w tym jednego 
policjanta.
#001790
Prawdopodobnie ze strachu niektorzy wlasciciele bialostockich 
lokali gastronomicznych wycofuja przed sadem wczesniejsze 
zeznania, ze placili comiesieczne haracze za tak zwana ochrone 
lokali.
#001791
Probe wywiezienia z Polski do Stanow Zjednoczonych zbioru 
zabytkowych monet i medali udaremniono na lotnisku w 
podkrakowskich Balicach - poinformowala w piatek PAP Straz 
Graniczna.
#001792
Globalizacja jako wielka szansa i wyzwanie dla swiata to temat, 
ktory zdominowal obrady 13. Dorocznej Konferencji Dziennikarzy 
UE i Japonii. Goscie i uczestnicy konferencji - odbywajacej sie 
od srody do piatku w Tokio i Kioto - zgodnie podkreslali, ze 
globalizacja jest zjawiskiem nieuchronnym i niesie wiele 
zagrozen. "Zyjemy dzis w nowej erze historyczej, w erze post-
Seattle" - powiedzial unijny komisarz ds. handlu Pascal Lamy, 
nawiazujac do ubieglorocznej konferencji Swiatowej Organizacji 
Handlu (WTO) w Seattle, ktora wywolala ostre protesty 
przeciwnikow globalizacji. Lamy, ktory wzial udzial w 
wideokonferencji z uczestnikami obrad w Kioto, zwrocil uwage na 
konieczosc zadbania w procesie globalizacji o interesy panstw 
rozwijajacych sie, ktore nie mialy w Seattle dostatecznego 
wplywu na proces decyzyjny, a takze zapewnienia im dostepu do 
rynkow swiatowych.
#001793
Gubernator Tokio zaproponowal, by mieszkancy tego miasta jedli 
mieso wron, bo jest ich w stolicy Japonii za duzo. Shintaro 
Ishihara uwaza, ze wlaczenie wroniego miesa do jadlospisu 
mieszkancow miasta pozwoliloby zmniejszyc grasujace po ulicach 
stado tych ptakow co najmniej o dwie trzecie. "Czytalem, ze z 
wroniego miesa mozna przygotowac znakomite pierogi..."
#001794
Mlodych Japonczykow ogarnelo nowe szalenstwo -grupowy taniec 
"para-para". Na cotygodniowe lekcje do tokijskiego klubu Twin 
Star, prowadzone przez guru "para-para" Hirokazu Miyachi, 
sciagaja setki mlodych ludzi z odleglych nieraz miejscowosci. 
"Para-para" wymaga doskonalej synchronizacji ruchow miedzy 
stojacymi w rownych rzedach tancerzami. Powolne ruchy ramion i 
dloni oraz specjalne kroki lacza sie w choreograficzna calosc.
#001795
Byly prezydent Francji Francois Mitterrand  byl "zarlocznym 
smakoszem seksualnym", ktory czasem zabawial sie z trzema 
roznymi kochankami jednego dnia - twierdzi w swej ksiazce Pierre 
Tourlier, dlugoletni kierowca prezydenta. Mitterrand zmarl w 1996.
#001796
I Otwarte Mistrzostwa Polski w Nieustajacym Ogladaniu "Stawki 
wiekszej niz zycie" rozpoczeto we Wroclawiu. 240 milosnikow 
Klossa obejrzy w ciagu 24 godzin do 15-ej w sobote 18 odcinkow 
serialu i bedzie musialo odpowiedziec na 30 pytan  zwiazanych z 
filmem. Zwyciezca maratonu otrzyma 10 tys. zl. Podczas projekcji 
mozna spac. Wazne, aby nie przespac kolejnej przerwy, podczas 
ktorej odpowiada sie na pytania dotyczace serialu.
#001797
Andrzej Rzany (Gwardia Wroclaw) w wadze muszej, Krzysztof Szot 
(Walka Zabrze) w piorkowej oraz Grzegorz Kielsa (Hetman 
Bialystok) w superciezkiej awansowali do polfinalow rozgrywanego 
w Halle bokserskiego turnieju eliminacyjnego do igrzysk 
olimpijskich w Sydney. Prawo startu w igrzyskach uzyskaja 
finalisci turnieju w Halle. Walki polfinalowe odbeda sie w sobote.
#001798
Polska przegrala z Norwegia 23:34 (9:19) w pierwszym dniu 
turnieju pilkarek recznych, ktory rozpoczal sie w 
Neubrandenburgu. W turnieju biora udzial cztery druzyny - Dania, 
Niemcy, Norwegia, Polska. W drugim piatkowym meczu Dania wygrala 
z Niemcami 28:24 (12:14).
#001799
Trzy rekordy kraju i wypelnienie jednego minimum olimpijskiego - 
to plon pierwszego dnia Zimowych Mistrzostw Polski w plywaniu, 
odbywajacych sie w stolicy na 50-metrowym basenie "Warszawianka-
Park Wodny". Otylia Jedrzejczak (Palac Katowice) w piatek jako 
jedyna przeplynela ponizej minimum olimpijskiego - 1.00,42 na 
100 m st. motylkowym. Drugiej na mecie Annie Uryniuk (Wisla 
Pulawy), 1.01,49, zabraklo 0,05 s do wypelnienienia minimum na 
mistrzostwa Europy w Helsinkach.
#001800
Pod znakiem zwyciestw gospodarzy stala inauguracyjna seria 
meczow drugiej rundy play off w rozgrywkach Polskiej Ligi 
Hokejowej. Na cztery mecze - cztery zwyciestwa gospodarzy. W 
rywalizacji druzyn ubiegajacych sie o medale mistrzostw Polski 
obroncy tytulu, hokeisci Dworow Unii Oswiecim pokonali SKH Sanok 
5:3, a Tymbark Podhale Nowy Targ - PZU S.A. KTH Krynica 6:4.
#001801
Mistrz Francji Francois Simon z grupy Bonjour wygral szosty 
etap kolarskiego wyscigu Paryz-Nicea, z Sisteron do Villeneuve-
Loubet (196,2 km). Simon wyprzedzil na finiszu Wlocha Alessandro 
Petacchiego.
#001802
Niemiec Sven Hannawald wygral w piatek w Trondheim 
konkurs skokow narciarskich, zaliczany do klasyfikacji Pucharu 
Swiata. Na 21. pozycji uplasowal sie Adam Malysz.
#001803
Norweg Bjarte Engen Vik wygral w Oslo zawody w kominacji 
norweskiej, zaliczane do klasyfikacji Pucharu Swiata. Drugie i 
trzecie miejsca zajeli Finowie - odpowiednio Samppa Lajunen i 
Jaakko Tallus.
#001804
Piotr Wadecki z grupy Mroz-Supradyn wygral piaty etap 
kolarskiego wyscigu Dookola Egiptu, o dlugosci 180 km z Maghary 
Beach do Sharm.
#001805
Francuz Laurent Jalabert (grupa ONCE)wygral trzeci etap 
kolarskiego wyscigu Tirreno-Adriatico, prowadzacy z Aversa-
Santuario d'Addolorata do Iserni (160 km) i zdobyl koszulke 
lidera wyscigu.
#001806
Pieciokrotny mistrz swiata Karol Jablonski (Baza Mragowo) zdobyl 
brazowy medal otwartych mistrzostw Europy w zeglarstwie lodowym. 
Zwyciezyl Niemiec Berndt Zeiger przed trzykrotnym mistrzem 
kontynentu Szwedem Thomasem Karlssonem.
#001807
Hiszpan Angel Edo z grupy Maia-MSS wygral trzeci etap 
odbywajacego sie w Portugalii kolarskiego wyscigu Tour 
d'Algarve, o dlugosci 185,7 km z Faro do Loule.
#001808
Aleksandra Miciul (Novita-10 Zielona Gora) podczas mistrzostw 
Polski w plywaniu, ktore odbywaja sie na 50-metrowym basenie 
Warszawianki, wynikiem 2.14,91 ustanowila rekord Polski na 200 m 
stylem grzbietowym.
#001809
Byly reprezentant Bulgarii Christo Stoiczkow bedzie wystepowal w 
zawodowej lidze pilkarskiej USA (MLS), w zespole Chicago Fire, z 
miesiecznym wynagrodzeniem 250 tys. dolarow - poinformowala 
bulgarska prasa.
#001810
Reprezentacja Polski w hokeju na trawie przegrala w piatek w 
Osace z Korea Pld. 1:4 (0:2) w pierwszym meczu turnieju 
kwalifikacyjnego do igrzysk olimpijskich w Sydney.
#001811
Niemiec Michael Schumacher (Ferrari) uzyskal najlepszy wynik 
podczas piatkowego, nieoficjalnego treningu przed niedzielna 
Grand Prix Australii na torze w Melbourne - pierwsza eliminacja 
mistrzostw swiata Formuly 1.
#001812
Byly pilkarz Manchesteru United, George Best znalazl sie w 
szpitalu.
#001813
Az 0:7 przegrali hokeisci Pittsburgh Penguins z Ottawa 
Senators. To 32. porazka "Pingwinow" w rozgrywkach.
#001814
Los Angeles Lakers pokonali na wyjezdzie Golden State Warriors 
109:92 i do 17. meczow powiekszyli swoja zwycieska 
passe.
#001815
Mieszkanie Franciszka Smudy, bylego trenera pilkarzy krakowskiej 
Wisly, a obecnego - Legii Daewoo Warszawa zostalo okradzione w 
Krakowie.
#001816
Juventus Turyn, AS Roma, Udinese Calcio i obronca trofeum AC 
Parma nie zdolaly zakwalifikowac sie do czolowej osemki Pucharu 
UEFA. Podobnie zlej passy wloskie kluby nie notowaly od 1984.
#001817
Amerykanka Kristina Koznick po raz pierwszy w tym sezonie 
wygrala zawody o Puchar Swiata. W piatek Koznik okazala sie 
najlepsza zawodniczka slalomu rozegranego w Sestriere.
#001818
Prezydium Zarzadu PZPN na piatkowym posiedzeniu przyjelo zasade, 
ze nazwiska sedziow prowadzacych mecze pierwszej i drugiej ligi 
pilkarskiej nie beda wczesniej podawane do publicznej 
wiadomosci.
#001819
W sobote od zachodu do centrum kraju postepujace 
zachmurzenie duze z opadami sniegu przechodzacymi w deszcz; 
lokalnie opady moga byc intensywne. Tylko na Podlasiu pogodnie. 
Temp. maks. od 2 st. na Suwalszczyznie do 6 st. na Dolnym 
Slasku. Wiatr umiarkowany i dosc silny, poludniowo-zachodni i 
poludniowy. 
W niedziele pochmurno z opadami deszczu ze sniegiem i deszczu; 
lokalnie opady intensywne. W ciagu dnia od polnocy kraju 
rozpogodzenia. Temp. min. od -2 st. na polnocnym wschodzie do 4 
st. na poludniu. Temp. maks. od 0 st. na Podlasiu do 5 st. na 
Dolnym Slasku. Wiatr slaby i umiarkowany, zachodni, skrecajacy 
na polnocny.
#001820
Europa to nie tylko wspólnota gospodarcza, ale i wspólne wartości 
kulturalne i duchowe - uznali prezydenci państw Europy Środkowej 
i Wschodniej, którzy zjechali do Gniezna, aby uczcić 1000 
rocznicę Zjazdu Gnieźnieńskiego. W "Gnieźnieńskim Orędziu 
Milenijnym" prezydentów, które odczytał Aleksander Kwaśniewski 
pod pomnikiem gospodarza Zjazdu Gnieźnieńskiego - Bolesława 
Chrobrego - zaapelowali o budowę wolnej, bezpiecznej, stabilnej 
i dostatniej, zjednoczonej Europy.
#001821
Do Gniezna przybyli, prócz przywódcy polskiego, prezydenci 
Słowacji - Rudolf Schuster, Niemiec - Johannes Rau, Węgier - 
Arpad Goencz i Litwy - Valdas Adamkus, a także legat papieski, 
watykański sekretarz stanu kardynał Angelo Sodano. Zabrakło 
prezydentów: Czech i Ukrainy - Vaclava Havla i Leonida Kuczmy. 
Pierwszy odwołał wizytę z powodu choroby. Kuczma nie przyleciał 
do Polski w związku z katastrofą w jednej z ukraińskich kopalń.
#001822
Głównym akcentem niedzielnych uroczystości było nabożeństwo 
ekumeniczne, któremu przewodniczył kardynał Sodano. W 
nabożeństwie odprawionym w Katedrze Gnieźnieńskiej oprócz 
prezydentów uczestniczyli też zwierzchnik polskich prawosławnych 
abp Sawa, bp Jan Szarek, zwierzchnik Kościoła Ewangelicko-
Augsburskiego w Polsce i przewodniczący Polskiej Rady 
Ekumenicznej oraz prymas Polski kardynał Józef Glemp. Odczytał 
on przesłanie tych trzech kościołów skierowane do młodych. 
Prezydent Kwaśniewski wraz z rektorem Uniwersytetu im. Adama 
Mickiewicza Stefanem Jurgą podpisał akt erekcyjny i wmurował 
kamień węgielny pod budowę Collegium Europaeum 
Gnesnense. Uczelnia będzie zamiejscowym ośrodkiem badań 
europejskich UAM.
#001823
Ostatnim akcentem niedzielnych uroczystości była kolacja wydana 
w salach pałacu w Zakrzewie przez prezydenta Kwaśniewskiego dla 
zaproszonych gości.
#001824
1000 lat temu do Gniezna przybył cesarz rzymski i niemiecki 
Otton III. Wraz z polskim księciem Bolesławem Chrobrym modlił 
się przy grobie swego przyjaciela św. Wojciecha zamordowanego 
przez Prusów.Przy grobie świętego cesarz ogłosił decyzję Stolicy 
Apostolskiej o utworzeniu odrębnej polskiej prowincji kościelnej 
z arcybiskupstwem w Gnieźnie. W ówczesnych realiach oznaczało to 
uznanie niezależności Polski oraz włączenie jej w pełni do 
rodziny krajów chrześcijańskich Europy. Otton III uważany jest 
za ojca idei zjednoczonej Europy.
#001825
Około 100 radnych wzięło udział w niedzielę w Gdańsku w I 
Konwencji programowej radnych Ruchu Społecznego AWS województwa 
pomorskiego. Podobne zjazdy odbędą się też w innych 
województwach. Pomorska Konwencja Radnych RS AWS została 
zorganizowana jako pierwsza w kraju. Wojewódzkie spotkania 
samorządowców mają służyć promocji RS AWS. Akcja ta ma potrwać 
dwa miesiące. "W ramach tej promocji chcielibyśmy na przykład 
zwiększyć szeregi partyjne" - powiedział lider pomorskiego RS 
AWS, pos. Jacek Rybicki.
#001826
Wg przewodniczacego AWS kandydat ten powinien być wyłoniony bez 
wewnętrznej walki. Tylko wtedy ma szanse od razu na wysokie 
poparcie całego elektoratu AWS. "Na sześć czy osiem miesięcy 
(przed wyborami) nie można włączyć mechanizmów walki i 
konfrontacji z wyłanianiem kandydata" - powiedział 
Marian Krzaklewski w Białymstoku w czasie zjazdu delegatów 
Regionu Podlaskiego "Solidarności". Według niego tylko kandydat 
ustalony wspólnie będzie miał od razu wysokie poparcie wyborcze, 
a nie kilkuprocentowe, wskazywane w sondażach.
#001827
Lider AWS proponuje obniżenie stawki podatku dochodowego osobom 
fizycznym o najwyższych dochodach, które są pracodawcami. Taka 
zmiana miałaby wyrównać preferencje podatkowe osób prawnych i 
fizycznych zatrudniających pracowników. Ma to być jedno z 
działań "programu aktywnego kreowania nowych miejsc pracy". Wg 
Mariana Krzaklewskiego, zanim w ustawie o PIT zostałaby 
wprowadzona taka zmiana, w okresie przejściowym trzeba byłoby 
wprowadzić takie rozwiązania, które nie są sprzeczne z 
konstytucją, a wyrównują szanse przedsiębiorców, którzy płacą 
podatek dochodowy od osób fizycznych.
#001828
Leszek Miller występując na kongresie powiatowych samorządowców 
SLD stwierdził, że ostatnie wypowiedzi ze strony rządu pod 
adresem Aleksandra Kwaśniewskiego mają "pozbawić prezydenta 
wizerunku mediatora, skonfliktować go z rządem i grupami 
społecznymi". Jako przykład takich ataków wymienił niedawne 
krytyczne uwagi ministra spraw zagranicznych na temat opinii 
prezydenta o polskiej polityce wobec Rosji. Zdaniem Millera 
"koalicja będzie coraz częściej, zwłaszcza w zbliżającej się 
kampanii prezydenckiej, prowokować awantury i konflikty". 
Obywatele są "zmęczeni władzą i zobojętnieni". "Musimy 
udowodnić, że może być inaczej."
#001829
W ocenie przewodniczącego klubu UW Jerzego Wierchowicza 
wypowiedzi Leszka Millera mogą przyczynić się "do zaognienia i 
zbrutalizowania kampanii prezydenckiej".
"To typowa propaganda w bardzo złym stylu" - uważa Aleksander 
Hall (AWS-SKL).
#001830
Politycy Unii Pracy uważają, że Kościół nie ma prawa nawoływać 
do działań przeciwnych zapisom konstytucji. Unia Pracy odniosła 
się w ten sposób do listu biskupów, którzy opowiedzieli się 
przeciwko referendum w sprawie reprywatyzacji. Obradująca w 
sobotę Rada Krajowa UP przyjęła "uchwałę protestującą 
przeciwko próbie storpedowania referendum w sprawie 
reprywatyzacji". 
#001831
Dzisiejsze Niezależne Zrzeszenie Studentów nie powinno stać się 
wstępem dla młodych ludzi do robienia karier w polityce - 
przestrzegł pierwszy szef NZS Jarosław Guzy w 19. rocznicę 
rejestracji Zrzeszenia.
Z okazji tej rocznicy w sobotę w Kancelarii Premiera spotkało 
się kilkaset osób - obecnych i byłych członków NZS. Patronat nad 
uroczystością objął szef Kancelarii Premiera Jerzy Widzyk - 
dawny NZS-owiec. 
#001832
Niezwłocznego powołania prezesa Instytutu Pamięci Narodowej 
domaga się od parlamentarzystów w specjalnym oświadczeniu 
Związek Stowarzyszeń Osób Represjonowanych w latach 1980-90. 
Związek, skupiający kilkanaście stowarzyszeń z całego kraju, 
uważa, że brak decyzji w sprawie powołania szefa IPN jest 
kompromitujący dla Sejmu.
#001833
ZChN jest otwarte na współpracę polityczną z przedstawicielami 
wyznań innnych niż rzymskokatolickie - oświadczył prezes tej 
partii Marian Piłka.
"My jesteśmy otwarci dla każdego, kto wyznaje nasze wartości. 
Jesteśmy ugrupowaniem o charakterze katolickim, ale w wymiarze 
politycznym, np. walki o to, żeby prawodawstwo było zgodne z 
zasadami etyki, jest zgoda dla katolika i dla prawosławnego" - 
powiedział PAP Piłka, który w sobotę w Łomży (Podlaskie) był 
gościem konwencji zorganizowanej w ramach obchodów 10-lecia ZChN.
#001834
Ksiądz Ireneusz Skubiś, redaktor naczelny Katolickiego Tygodnika 
"Niedziela", odebrał w sobotę Krzyż Oficerski Orderu Odrodzenia 
Polski, przyznany mu przez prezydenta Kwaśniewskiego za zasługi 
dla rozwoju prasy w Polsce.
Z wnioskiem o uhonorowanie ks. Skubisia zwróciła się do 
prezydenta grupa posłów i senatorów AWS, przewodniczący Marian 
Krzaklewski, premier Jerzy Buzek i wojewoda śląski Marek 
Kempski. Uroczystość wręczenia odbyła się w Częstochowie, gdzie 
mieści się redakcja "Niedzieli".
#001835
Jerzy Domański, redaktor naczelny tygodnika "Przegląd", został 
nowym prezesem Stowarzyszenia Dziennikarzy RP - zdecydowali 
delegaci na V Zjazd Stowarzyszenia w Warszawie.
#001836
12.3.Watykan (PAP) - Papież Jan Paweł II w historycznej homilii 
wygłoszonej w niedzielę, w Dzień Przebaczenia, "prosił pokornie 
o przebaczenie" win, jakich chrześcijanie i Kościół dopuścili 
się w ciągu wieków wobec wyznawców innych religii. Wśród 
najcięższych grzechów Kościoła papież, który celebrował mszę w 
bazylice św. Piotra, wymienił podziały wśród chrześcijan, wojny 
religijne, nieufność i nietolerancję wobec innych kultur i 
religii. "Przebaczamy i prosimy o przebaczenie" - powiedział 
Ojciec Święty. "Nawet jeśli sami nie ponosimy winy za grzechy 
przeszłości, bierzemy na siebie ciężar win popełnionych przez 
naszych przodków." Kościół "wyznaje też winy naszych 
współczesnych wyznawców, za które czuje się odpowiedzialny".
W homilii papież nie odniósł się do konkretnych grup chrześcijan 
bądź momentów w historii Kościoła.
Niedzielna liturgia i samo kazanie stanowiły ukoronowanie 
wysiłków, jakie od lat podejmował Jan Paweł II, aby przygotować 
Kościół do "wyznania win" i "oczyszczenia pamięci" u progu 
trzeciego tysiąclecia chrześcijaństwa.
#001837
Konserwatywna Partia Ludowa premiera Jose Marii Aznara zdobyła 
absolutną większość w Kongresie Deputowanych hiszpańskich 
Kortezów. Po przeliczeniu 94 proc. głosów (do godz. 1.00) miała 
183 deputowanych w 350-osobowym parlamencie - siedmiu ponad 
granicę wyznaczająca większość absolutną. W poprzednim Kongresie 
Deputowanych partia Ludowa miała ich 156 miejsc.
Socjaliści (PSOE) uzyskali 125 manadatów, o 16 mniej niż przed 
4 laty. Sekretarz generalny PSOE Joaquin Almunia na konferencji 
prasowej przyznał, iż socjaliści ponieśli porażkę w wyborach i 
oświadczył, że składa rezygnację z funkcji.
#001838
W sobotę zaprzysiężony został nowy prezydent Chile Ricardo 
Lagos. W uroczystości wziął udział premier Jerzy Buzek. 
Uroczystości w Valparaiso - oddalonej o 130 km od Santiago de 
Chile siedziby parlamentu - nie zakłóciły wystąpienia 
zwolenników generała Pinocheta. Lagos - bliski współpracownik 
Salvadora Allende - jest pierwszym od 27 lat socjalistą na 
urzędzie prezydenckim.
W uroczystościach uczestniczyli przedstawiciele 60 państw, w tym 
ośmiu prezydentów z Ameryki Południowej. Europę reprezentowali 
premierzy Polski, Włoch i Portugalii oraz szef dyplomacji Czech. 
Hiszpanię, gdzie w niedzielę odbywały się wybory, reprezentował 
następca tronu.
Lagos, 61-letni adwokat i ekonomista, uchodzi za zwolennika 
centrowej linii w ramach partii socjalistycznej.
#001839
a w 2004 Polacy wezmą udział w unijnych głosowaniach. Massimo 
D'Alema powiedział to w czasie spotkania z premierem Jerzym 
Buzkiem. Obaj szefowie rządów rozmawiali w sobotę wieczorem w 
Santiago de Chile, gdzie wzięli udział w zaprzysiężeniu nowego 
prezydenta republiki Ricardo Lagosa.
Wg Janusza Steinchoffa, ministra gospodarki, rozmawiano także o 
restrukturyzacji polskiego hutnictwa, o deficycie handlowym w 
kontaktach polsko-włoskich oraz o likwidacji specjalnych stref 
gospodarczych w naszym kraju.
#001840
Litwa uroczyście obchodziła w sobotę rocznicę proklamowania 
niepodległości państwa. Podczas uroczystego posiedzenia Sejmu 
Litwy z okazji 10 rocznicy uchwalenia Aktu Niepodległości, 
przewodniczący Sejmu Vytautas Landsbergis przestrzegł przed 
możliwym niebezpieczeństwem ze strony Rosji. Prezydent Valdas 
Adamkus podziękował wszystkim państwom zachodnim i siłom 
demokratycznym wschodu za wsparcie, które Litwa otrzymała na 
drodze do wolności. W sobotnich uroczystościach 
wzięli udział przewodniczący parlamentów lub ich izb z Polski - 
Maciej Płażyński, z Łotwy - Janis Straume, z Estonii - Toomas 
Savi i z Islandii - Halldor Blondal.
Litwa była pierwszą republiką byłego Związku Radzieckiego, która 
proklamowała niepodległość.
#001841
W czasie niedzielnego spotkania mówiono głównie o szkolnictwie 
mniejszości polskiej i o sprawie zwrotu ziemi, upaństwowionej w 
czasach ZSRR. W sobotę, po przybyciu do Wilna, marszałek 
Płażyński powiedział, że oczekuje, że strona litewska podejmie 
konkretne decyzje, które doprowadziłyby do rozwiązania problemów 
mniejszości polskiej na Litwie.
#001842
Szef państwa greckiego Kostis Stefanopulos został zaprzysiężony 
w sobotę przez jednoizbowy parlament, który w lutym wybrał go na 
drugą pięcioletnią kadencję już w pierwszej turze. 74-letni 
Stefanopulos został wybrany głosami 269 deputowanych 300-
osobowego zgromadzenia, co stanowiło wynik bez precedensu. Jest 
politykiem wywodzącym się z prawicy, był bardzo bliskim 
współpracownikiem zmarłego prezydenta Konstantinosa Karamanlisa 
(który był prezydentem przez dwie kadencje: 1980-85 i 1985-90).
#001843
P.o. prezydenta Rosji Władimir Putin powiedział w sobotę po 
spotkaniu z premierem W. Brytanii Tony Blairem, że Moskwa musi 
"skorygować swą politykę jeżeli chodzi o prawa człowieka, 
również w Czeczenii". Dodał, że Blair podzielił się z nim swoim 
zaniepokojeniem "sytuacją humanitarną w Czeczenii". "Ważne, żeby 
rząd rosyjski zrozumiał motyw tego zaniepokojenia, byśmy mogli 
skorygować naszą politykę, również w Czeczenii" - powiedział 
Putin. "Rosja szanuje punkt widzenia swoich partnerów, zwłaszcza 
wtedy, gdy chodzi o takich partnerów jak premier Wielkiej 
Brytanii" - dodał Putin, powtarzając jednak oskarżenia, że 
Moskwa w Czeczenii ma do czynienia nie tylko z problemem 
separatyzmu, ale również z "atakiem" międzynarodowego 
islamskiego ekstremizmu.
Było to pierwsze spotkanie Putina z przywódcą zachodnim od czasu 
objęcia urzędu 1 stycznia tego roku po niespodziewanej dymisji 
Borysa Jelcyna dzień wcześniej.
#001844
Premier W.Brytanii Tony Blair bardzo wysoko ocenił urzędującego 
prezydenta Rosji Władimira Putina, twierdząc, że jest to 
człowiek "robiący wrażenie" i mający jasną wizję przyszłości 
swego kraju. Wracając samolotem z Petersburga powiedział 
dziennikarzom na pokładzie samolotu, że jest przekonany, iż 
urzędujący prezydent Rosji, który był kiedyś szpiegiem i jest 
mało znany na arenie międzynarodowej, "uczy się całkiem szybko". 
"Jest on wysoce inteligentny i potrafi się skoncentrować na tym, 
co chce osiągnąć w Rosji" - powiedział premier tv BBC.
Putin startuje za dwa tygdnie w wyborach prezydenckich i wszystko 
wskazuje, że je wygra.
#001845
Saeed Hajjarian, jeden z najbardziej znanych irańskich polityków 
skrzydła proreformatorskiego i zarazem doradca prezydenta 
Chatamiego został ciężko postrzelony w niedzielę przez 
nieznanych sprawców. Do poźnych godzin nocnych nie odzyskał 
przytomności. Zamachowcy uciekli na motocyklu. Dotąd do dokonania 
zamachu nie przyznało się żadne ugrupowanie. Sam prezydent 
Mohammad Chatami potępił zamachowców, zapowiadając przykładne 
ukaranie winnych. Irańskie siły bezpieczeństwa podjeły w całym 
mieście bezprecedensową obławę.
#001846
sprzętu elektrycznego dla potrzeb polskiej ambasady w Bagdadzie 
bez formalnego zezwolenia miejscowych władz. Iracka Agencja 
Prasowa (cytowana przez agencję Reutersa) przekazała w sobotę 
treść noty protestacyjnej, wręczonej przez irackie ministerstwo 
spraw zagranicznych polskiemu ambasadorowi w Iraku.
"To był sprzęt elektroniczny do ochrony przemysłowej placówki 
oraz telefony komórkowe, sprzęt całkowicie niegroźny dla 
bezpieczeństwa Iraku" - powiedział PAP w sobotę Paweł 
Dobrowolski rzecznik MSZ. Dodał, że chodzi o wymyślony po sześciu 
dniach zarzut, aby zatuszować złamanie konwencji genewskiej.
6 marca irackie władze graniczne dokonały - bez zgody polskiego 
MSZ - otwarcia polskiej poczty dyplomatycznej przeznaczonej dla 
Amabasady RP w Iraku.
#001847
Chodzi o kopalnię im. Barakowa w Krasnodonie w obwodzie 
ługańskim. Przedstawiciele Ministerstwa Przemysłu Węglowego 
twierdzą, że najprawdopodobniej wybuchł pył węglowy. W chwili 
tragedii pod ziemią znajdowało się 244 górników, a w 
bezpośredniej bliskości - 87.
W związku z tym nieszczęściem prezydent Leonid Kuczma odwołał 
zaplanowaną na niedzielę wizytę w Polsce. Kuczma miał wziąć 
udział w uroczystościach tysiąclecia Zjazdu Gnieźnieńskiego.  
Z kolei premier Wiktor Juszczenko przełożył na okres późniejszy 
wizytę w USA, zaplanowaną na najbliższy wtorek.
Dekretem prezydenta poniedziałek i wtorek ogłoszono na Ukrainie 
dniami żałoby narodowej.
#001848
Już ponad 500 osób zmarło w obozie Chiaquelane na południu 
Mozambiku, gdzie schroniło się ponad 40 tysięcy powodzian - 
wynika z informacji przedstawionych w niedzielę przez 
pracowników Czerwonego Krzyża. Nieoficjalnie liczbę śmiertelnych 
ofiar kataklizmu szacuje się nawet na kilka tysięcy. W ponad 60 
obozach w straszliwych warunkach mieszka ponad 200 tysięcy ofiar 
powodzi. Groźba wielkiej epidemii staje się realna.
#001849
Jeden z oświęcimskich katów. 88-letni Hans Muench nie stanie 
przed niemieckim sądem ze względu na zły stan zdrowia - podano w 
sobotę w Berlinie. Muench jest ostatnim z żyjących 
współpracowników "Anioła Śmierci", Josefa Mengele, 
odpowiedzialnego za zbrodnicze doświadczenia na ludziach w 
obozie Auschwitz. Cierpi na chrobę Alzheimera i nie byłby w 
stanie składać zeznań.
Muench pracował w obozie w Auschwitz w latach 1943-45 i po 
wojnie, w 1947 r., został osądzony w Polsce za zbrodnie 
przeciwko ludzkości.
#001850
W wieku 98 lat zmarł chiński kardynał Ignatius Kung - znany 
bojownik o prawa chińskich katolików, przez 30 lat więziony w 
Chinach za swe przekonania. Kardynał od lat cierpiał na raka 
żołądka - zmarł w niedzielę w domu swego siostrzeńca w Stamford 
w amerykańskim stanie Connecticut.
#001851
Na rozpoczętych w sobotę Międzynarodowych Targach Turystycznych 
(ITB) w Berlinie Polska zamierza w większym stopniu promować 
nowe formy turystyki, aby utrzymać zainteresowanie turystów 
niemieckich naszym krajem. Niemcy zajmują pierwsze miejsce wśród 
gości odwiedzających Polskę.
Berlińskie targi turystyczne są największą tego typu imprezą na 
świecie. W tym roku bierze w nich udział ponad 8800 wystawców ze 
177 krajów.  
#001852
Były przywódca niemieckiej SPD Oskar Lafontaine zażądał lepszej 
ochrony praw pracowników firm uczestniczących w fuzjach, a także 
prawa załóg do współdecydowania przy łączeniu się firm, które 
często prowadzi do redukcji zatrudnienia. W wywiadzie dla "Welt 
am Sonntag" popularny w Niemczech polityk podkreślił, że ochrona 
praw pracowniczych w przypadku fuzji winna zostać uregulowana 
ustawowo.
Do tej pory korzyści z tak częstych ostatnio w Niemczech 
połączeń firm odnoszą tylko akcjonariusze i członkowie zarządów 
- podkreślił Lafontaine.
W mijającym tygodniu fuzję ogłosiły dwie wielkie niemieckie 
instytucje finansowe Deutsche Bank i Dresdner Bank; utworzą 
największy na świecie bank pod względem zarządzanych aktywów.
#001853
Jeden z najwybitniejszych, współczesnych polskich prozaików 
Kazimierz Brandys zmarł w sobotę po południu w Paryżu. Pisarz 
(jego bratem był publicysta i pisarz historyczny Marian) 
zamieszkał w Paryżu w latach 80-tych. Był członkiem redakcji 
tygodników kulturalnych "Kuźnica" i "Nowa Kultura". Pierwszą 
powieść - "Drewniany koń" - opublikował w 1946. W tym samym roku 
wydano jego "Miasto niepokonane" - powieść o Warszawie. Za 
najwybitniejsze dzieło Kazimierza Brandysa uchodzi "Matka 
Królów", w której ukazał obłudę i niebezpieczeństwa komunizmu. 
Dał się też poznać jako doskonały nowelista i eseista.
Na przełomie lat czterdziestych i pięćdziesiątych tworzył w 
duchu socrealizmu. W tym stylu napisał m.in. cykl "Między 
wojnami" - epicki obraz losów doświadczeń inteligencji polskiej 
w latach 1935-1950 oraz powieść "Obywatele" (1954). Po 1956 
Kazimierz Brandys zerwał z komunizmem, stopniowo przechodząc na 
pozycje antykomunistyczne. Znalazło to oddźwięk w jego 
twórczości, ukazującej konflikt sumienia wynikający z moralnych 
kompromisów, politycznego oportunizmu i zawiedzionego entuzjazmu.
#001854
Wybitny skrzypek Nigel Kennedy przyleciał do Polski. Artysta 
wystąpi w naszym kraju na trzech koncertach. W sobotę w 
Warszawie odbywały się próby. 13 marca Kennedy zagra z 
towarzyszeniem orkiestry Sinfonia Varsovia w Kościele pod 
wezwaniem św. Maksymiliana Marii Kolbe w Bielsku-Białej; wykona 
m.in. Koncert Skrzypcowy D-dur Beethovena. Następnego dnia 
posłuchać go będą mogli melomani z Poznania, a 15 marca artysta 
wystąpi w Sali Kongresowej w Warszawie. W obu tych koncertach 
zaprezentuje program pt. "The Kennedy Experience", inspirowany 
muzyką Jimmy Hendrixa.
#001855
Dzisiaj mija 4 rocznica śmierci Krzysztofa Kieślowskiego, 
jednego z najwybitniejszych polskich reżyserów, autora tryptyku 
"Trzy kolory. Niebieski, Biały, Czerwony", będącego jednocześnie 
jego ostatnim dziełem ekranowym.
#001856
Za rekordową sumę 103 tys. zł sprzedano w sobotę podczas aukcji 
antykwarycznej w Krakowie drugie wydanie dzieła Mikołaja 
Kopernika "O obrotach sfer niebieskich".
#001857
Teatr Miejski w Gdyni - to pierwszy teatr w Polsce i 
prawdopodobnie na świecie, którego patronem został Witold 
Gombrowicz. Teatr "ochrzciła" w sobotę po południu wdowa po 
pisarzu - Rita Gombrowicz.
#001858
Elton John ocenił "na jedenaście w skali od jednego do 
dziesięciu" przedpremierowy spektakl opery Verdiego "Aida", przy 
której adaptacji dla Palace Theatre na Broadwayu współpracował z 
Timem Rice.
#001859
Na niemal 152 miliony euro oszacował tygodnik "Observer" łączny 
majątek czterech wokalistek z zespołu Spice Girls w raporcie o 
zarobkach brytyjskich gwiazd muzyki pop i sportu mających 
poniżej 30 lat.
#001860
Muzeum Instytutu Sztuki w Chicago zapowiedziało, że w kwietniu 
ogłosi listę tych dzieł sztuki znajdujących się w jego zbiorach, 
co do których może istnieć podejrzenie, iż naziści zrabowali je 
ofiarom holokaustu.
#001861
Niemieckie Towarzystwo ds. Odżywiania (DGE) po raz pierwszy 
zaleciło przyjmowanie codziennie alkoholu w umiarkowanych 
dawkach w ramach zapobiegania chorobom układu krążenia. Jak 
informuje w najnowszym numerze monachijski tygodnik "Focus", 
eksperci z DGE sugerują ekwiwalent 20 gramów alkoholu dziennie 
dla mężczyzn i połowę tej dawki dla kobiet. Nie jest przy tym 
ważne, w jakiej formie spożywa się alkohol. "Focus" obliczył, że 
statystyczna pani powinna wypić dziennie 1/8 litra wina lub 
szklankę piwa, a jeśli gustuje w mocniejszych trunkach - 
podwójną żytnią...
#001862
Nowe leki hormonalne pozwalają na wydłużenie życia kobiety 
chorej na raka piersi o 5-10 proc. - twierdzi dr Tadeusz 
Pieńkowski z Centrum Onkologii w Warszawie. Można dzięki nim 
przedłużyć życie nie stosując chemioterapii, która powoduje 
szereg skutków ubocznych. 250 onkologów uczestniczyło w sobotę w 
Warszawie krajowym sympozjum onkologicznym poświęconym leczeniu 
raka piersi.
#001863
Dziś, tydzień po pionierskiej implantacji tzw. "endoprotezy 
rosnącej" 5-letnia pacjentka Kliniki Chirurgii Onkologicznej 
Dzieci Instytutu Matki i Dziecka w Warszawie będzie próbowała 
chodzić o własnych siłach.
#001864
Komitet doradczy Narodowych Instytutów Zdrowia do spraw 
modyfikacji DNA odrzucił apel Fundacji Trendów Ekonomicznych 
(FET) o moratorium na eksperymenty genetyczne.
#001865
Amerykańskie Towarzystwo National Geographic Society jest 
zainteresowane współpracą z Kubą w zakresie archeologii, 
ornitologii, geologii oraz biologii i ochrony raf koralowych.
#001866
Rosja wprowadziła na orbitę wokółziemską satelitę 
telekomunikacyjnego przy użyciu rakiety Proton, tego samego 
typu, który ma być w lipcu wykorzystany do umieszczenia w 
kosmosie modułu międzynarodowej stacji orbitalnej.
#001867
Narodowa Administracja Oceaniczna i Atmosferyczna (NOAA) 
poinformowała, że dobiegająca końca zima była w Stanach 
Zjednoczonych najcieplejsza od 105 lat (odkąd rejestruje się tam 
systematycznie zmiany temperatury).
#001868
Najnowsza powieść amerykańskiego pisarza Stephena Kinga, "Riding 
the Bullet", będzie dostępna wyłącznie w Internecie - 
oinformował Doug DeGroot, prezes elektronicznej księgarni 
SeekBOOKS.com, która wprowadza ten utwór do sprzedaży w sieci 14 
marca. Tekst, traktujący o upiorach, będzie zaszyfrowany, aby 
uniemożliwić nielegalne kopiowanie i rozprowadzanie go.
DeGroot oświadczył, że wejście na rynek czytelniczy nowego 
utworu bardzo cenionego pisarza jedynie w formie zapisu 
elektronicznego stanowi przełom w internetowym handlu książkami. 
#001869
Kaczka z jabłkami królowała na stołach gnieźnieńskiej Restauracji 
Królewskiej "Pietrak", przy których zasiedli w niedzielę 
prezydenci pięciu środkowo-europejskich państw. "Sama wymyślałam 
menu tego lunchu i muszę przyznać, że miałam z tym problem. 
Wiedziałam, że danie główne musi być polskie. W końcu znajdujemy 
się w pierwszej stolicy Polski" - powiedziała Beata Pietrak, 
właścicielka restauracji. Przed kaczką z jabłkami na prezydenckie 
stoły podano zakąski zimne i gorące - mus serowy z galaretką 
porto i warkocz rybny w sosie szpinakowym. Na deser były 
naleśniki z musem miętowym w sosie waniliowo-czekoladowym.
#001870
Wojciech Wajler z Wrocławia wygrał I Otwarte Mistrzostwa Polski w 
Nieustającym Oglądaniu "Stawki większej niż życie", które po 24 
godzinach zakończyły się w sobotę we Wrocławiu. Dyplom i 10 
tysięcy złotych wręczył zwycięzcy sam Bruner, czyli Emil 
Karewicz. Ze względu na małą salę kinową w konkursie wzięło 
udział ok. 200 osób na 500 chętnych. Tylko osiem nie doczekało 
do końca. "Jak miała na imię dziewczyna Brunera?" - brzmiało 
jedno z pytań. Imienia swojej filmowej dziewczyny nie pamiętał 
nawet Karewicz...
#001871
Pod presją środowisk lekarzy rząd brytyjski rozważa wprowadzenie 
przepisów, które zakażą agencjom mody i reklamy zatrudnianie 
wychudzonych modelek cierpiących na chroniczną niedowagę.
#001872
Cherie Blair - małżonka premiera Wielkiej Brytanii - powiedziała 
w sobotę rosyjskiej dziennikarce telewizyjnej, że jej czwarte 
dziecko ma się urodzić 24 maja.
#001873
Węgierski rząd jest w swoim kraju bardzo lubiany - zwłaszcza 
przez złodziei samochodów. Świadczy o tym fakt, że od objęcia 
władzy przez Viktora Orbana w lipcu 1998 zaginęło już 21 
rządowych limuzyn.
#001874
Szwajcarzy, rozstrzygający wszelkie ważne kwestie w referendum, 
w niedzielę szykowali się do zadania porażki zwolennikom zakazu 
zapłodnienia in vitro. Pierwsze rezultaty tego referendum 
świadczą o ponad dwukrotnej przewadze zwolenników "dzieci z 
probówki"...
#001875
W trzeciej rundzie turnieju tenisowego w Indian Wells w 
Kalifornii, w którym pula nagrod wynosi 2 mln USD Magdalena 
Grzybowska przegrała 2:6, 1:6 z rozstawioną z numerem 10. 
Barbarą Schett (Austria). W pierwszej rundzie pokonała Rosjankę 
Alinę Żidkową 6:4, 6:2. W drugiej rundzie reprezentantkę Izraela 
Annę Smashnovą 7:6 (7-5), 6:2.
#001876
W finale turnieju tenisowego ATP w Scottsdale w Arizonie (pula 
nagród 350 tys.dolarów) Australijczyk Lleyton Hewitt (nr 6) 
pokonał Brytyjczyka Tima Henmana (nr 5) 6:4, 7:6 (7-2).
#001877
Po czterech dniach odbywającego się w Osace turnieju 
kwalifikacyjnego w hokeju na trawie do Igrzysk Olimpijskich w 
Sydney, w grupie A prowadzi Korea Płd., a w grupie B - 
Hiszpania. Dziś w grupie A odbędą się dwa mecze: Polska - Belgia 
i Japonia - Nowa Zelandia. Polscy hokeiści oraz ich rywale 
przegrali obydwa pierwsze mecze.
#001878
Znakomicie we włoskiej miejscowości San Candido spisał się 
Łukasz Starowicz z Bielska-Białej zajmując szóste miejsce w 
konkurencji boardercross snowboardowego Pucharu Świata FIS.
#001879
Piłkarki ręczne Danii wygrały międzynarodowy turniej w 
Neubrandenburgu. Reprezentacja Polski zajęła ostatnie, czwarte 
miejsce.
#001880
Belg Tom Steels wygrał ostatni etap kolarskiego wyścigu Paryż - 
Nicea długości 160 km. Wyścig wygrał Niemiec Andreas Kloeden. 
Tomasz Brożyna zajął dziesiąte miejsce.
#001881
Siatkarki Foppapedretti Bergamo zajęły w Bursie pierwsze miejsce 
w turnieju Final Four Ligi Mistrzyń. Czwarta była PTPS Nafta Gaz 
Piła.
#001882
Otylia Jędrzejczak (Pałac Katowice) za wynik na 50 m st. 
motylkowym (27,82) i Mariusz Siembida (AZS AWF Gdańsk) za 
rezultat na 50 m st. grzbietowym zostali uznani najlepszymi 
zawodnikami Zimowych Mistrzostw Polski w pływaniu na 50-metrowym 
basenie Warszawianki.
#001883
Katarzyna Wójcicka (Górnik Sanok) i Paweł Zygmunt (Węgierska 
Korona Krynica) zdobyli w Warszawie złote medale mistrzostw 
Polski w łyżwiarskim wieloboju. Wójcicka zwyciężyła w sobotę w 
biegach na 500 i 3000 m, a w niedzielę na 1500 oraz 5000 m. 
Zygmunt był pierwszy na trzech dystansach - 5000 m (sobota) oraz 
1500 i 10000 m (niedziela). W sobotnim wyścigu na 500 m zajął 
drugie miejsce.
#001884
Koszykarzom ekstraklasy do zakończenia rundy zasadniczej 
pozostały trzy kolejki. Przed play off miejsce z nr 1 od dawna 
zarezerwowane jest dla obrońcy tytułu Zeptera Śląsk Wrocław.
#001885
67-letni Mieczysław Kaczmarek z Dzierżoniowa zmarł w niedzielę 
na zawał serca jako uczestnik 24. Międzynarodowego Narciarskiego 
Biegu Piastów na Polanie Jakuszyckiej w Szklarskiej 
Porębie.
#001886
Regatami Utex-ski-yachting w Rybniku zainaugurowano w sobotę 
sezon żeglarski w Polsce. W czterech klasach - Optimist, 
Laser Radial, Laser i Europa - rywalizuje blisko sto zawodniczek 
i zawodników, także z Białorusi, Czech, Litwy i Słowacji.
#001887
Niemiec Andreas Kloden wygrał siódmy etap kolarskiego wyścigu 
Paryż-Nicea, którym była jazda na czas długości 10 km. Dziewiąty 
był Tomasz Brożyna.
#001888
Czech Milan Sperl z Karlowych Warów zwyciężył na dystansie 25 km 
(1:00.50) stylem dowolnym w 24.międzynarodowym narciarskim Biegu 
Piastów na Polanie Jakuszyckiej w Szklarskiej Porębie.
#001889
Grzegorz Kiełsa będzie walczyć w wadze superciężkiej w turnieju 
bokserskim igrzysk olimpijskich w Sydney.
#001890
Justyna Bąk, Leszek Bebło i Rafał Wójcik reprezentować będą 
Polskę w przełajowych mistrzostwach świata, które za tydzień 
odbędą się w Portugalii.
#001891
Dariusz Kruczkowski (Zawisza Bydgoszcz) i Justyna Bąk (LKS Znicz 
Biłgoraj) obronili w Chorzowie tytuły mistrzów Polski w biegach 
na przełaj na dystansie 4,5 km. Na trasie liczącej 12 km 
zwyciężył Leszek Bebło.
#001892
Agata Wróbel (Góral Żywiec), wicemistrzyni świata seniorek i 
rekordzistka świata seniorek w rwaniu została najlepszą 
zawodniczką rozegranych w sobotę w Puławach mistrzostw Polski 
juniorek w podnoszeniu ciężarów w których uczestniczyły 43 
zawodniczki.
#001893
Austriak Hermann Maier po raz drugi zdobył Puchar Świata w 
narciarstwie alpejskim. Sukces w klasyfikacji pucharowej 
zapewniło mu trzecie miejsce w slalomie gigancie, rozegranym w 
sobotę w Hinterstoder.Poprzednio Maier zwyciężył w klasyfikacji 
generalnej Pucharu Świata w sezonie 1997/98.
#001894
Biathloniści Rosji zdobyli w sobotę w Lahti złoty medal 
mistrzostw świata w biegu sztafetowym 4 x 7,5 km. Drugie miejsce 
zajęła ekipa Norwegii, a trzecie Niemiec.
#001895
Jan Kozłowski z Sopotu został wybrany w sobotę prezesem 
Polskiego Związku Rugby. Zastąpił Jerzego Zajadłę, który w 
grudniu 1999 roku podał się do dymisji.
#001896
Na północy i zachodzie pochmurno z przejaśnieniami. Na Pomorzu i 
w Wielkopolsce słabe opady deszczu lub mżawki. Poza tym 
pogodnie. Temp. maks. od 3 do 8 st. Wiatr słaby i umiarkowany, 
zachodni i południowo-zachodni. W Warszawie zachmurzenie na ogół 
umiarkowane. Temp. maks. 5 st. Wiatr słaby, zachodni i 
południowo-zachodni.
#001897
 Tych z Panstwa, ktorzy zglosili, ze Dziennik nie dochodzi
 do nich w wersji, jaka zamowili i ktorzy jeszcze czekaja
 na dostarczenie przez nas wersji wlasciwej, chcielibysmy
 poinformowac, ze sukcesywnie wprowadzamy korekty i ze
 wszystkie zostana wprowadzone w ciagu kilku, najblizszych
 dni. Prosimy zatem o cierpliwosc i dziekujemy z gory za
 wyrozumialosc...
#001898
NIK spełnia wszystkie podstawowe wymogi instytucji kontrolnej 
kraju, który aspiruje do członkostwa w Unii Europejskiej - 
przekonuje prezes Izby, Janusz Wojciechowski.
Wojciechowski przedstawił wyniki zewnętrznej kontroli NIK 
dokonanej przez "Sigmę", organ ekspercki Unii. Jak powiedział, 
zdecydował się je ogłosić pod wpływem ataków na Izbę.
Sobotnia "GW" napisała, że prezes NIK - były poseł PSL, 
wcześniej członek ZSL, "najchętniej awansuje byłych 
wiceministrów z czasów poprzedniego i obecnego ustroju, pod 
warunkiem, że są z PSL, ZSL lub PZPR".
Wojciechowski powiedział, że w czasie pełnienia funkcji prezesa 
NIK zatrudnił 652 osoby i nigdy "nie grzebał im w życiorysach", 
lecz sprawdzał kwalifikacje. Zaprzeczył, że stosuje przy 
zatrudnianiu kontrolerów preferencje polityczne. 
#001899
Klub AWS od piątku zbiera podpisy pod wnioskiem o powołanie 
specjalnej komisji, która miałaby zająć się sprawą dotyczącą 
dokumentów byłego Komitetu ds. Młodzieży i Kultury Fizycznej.
Według "Gazety Polskiej", Komitet do spraw Młodzieży i Kultury 
Fizycznej - w okresie, gdy kierował nim Aleksander Kwaśniewski - 
umorzył pożyczki, udzielone organizacjom młodzieżowym związanym 
z PZPR. "Gazeta" opublikowała mające o tym świadczyć dokumenty. 
"Jeśli zbadamy, że opublikowane dokumenty są prawdziwe, to już 
jest wystarczająca podstawa do tego, żeby powołać komisję" - 
powiedział rzecznik klubu Piotr Żak.
Przedstawiciele SLD, PSL i UW krytycznie odnieśli się do 
inicjatywy AWS. 
#001900
Bzdurą nazwał zarzuty postawione służbom specjalnym przez SLD 
koordynator służb specjalnych Janusz Pałubicki. Jego zdaniem, 
wypowiedzi polityków SLD godzą w bezpieczeństwo państwa.
"Moim zdaniem, SLD albo przygotowuje się do zmian w służbach 
specjalnych, które działają teraz najlepiej w swojej historii, 
albo próbuje uprzedzić społeczeństwo o jakimś innym swoim 
zamiarze, który nie jest mi dotąd znany" - dodał.
Grupa posłów SLD wniosła w środę zawiadomienie do prokuratury o 
uzasadnionym podejrzeniu popełnienia przestępstw skierowanych 
przeciwko prezydentowi Aleksandrowi Kwaśniewskiemu. Powołują się 
m.in. na publikację w tygodniku "Nie", sugerującą, że UOP szuka 
w Rosji osoby z rosyjskich służb specjalnych, która 
powiedziałaby, iż Kwaśniewski miewał kontakty z tymi służbami. 
#001901
Po telewizyjnym wywiadzie z zabójcą ks. Jerzego Popiełuszki, 
Grzegorzem Piotrowskim, protestują politycy oraz rada programowa 
łódzkiego ośrodka TVP. Zawieszony został szef informacji i 
publicystyki tego ośrodka - Waldemar Wiśniewski.  
Przewodniczący Rady Programowej łódzkiego programu regionalnego 
TVP Marek Markiewicz poinformował PAP, że Rada podjęła uchwałę, 
w której stwierdza, że nie powinno dojść do emisji obu 
materiałów (wywiadu i relacji z konferencji Piotrowskiego) w 
takiej formie, w jakiej zostały nadane. "W wywiadzie skazany 
wyszydzał i lżył wymiar sprawiedliwości" - powiedział m.in.
Markiewicz. 
Posłowie AWS i UW zapowiadają protest w KRRiT. Również zdaniem 
przewodniczacego SLD Leszka Millera, pokazanie wywiadu z 
Piotrowskim w publicznej TVP było błędem. Przewodniczący 
Krajowej Rady Radiofonii i Telewizji Juliusz Braun uznał emisję 
wywiadu za "sytuację skandaliczną". 
#001902
Jest już pierwsza wygrana sprawa sądowa lekarzy domagających się 
rekompensat za zaniżone opłacanie ich dyżurów - poinformował  
przewodniczący Ogólnopolskiego Związku Zawodowego Lekarzy 
Krzystof Bukiel.
Roszczenia lekarzy Zakładu Opieki Zdrowotnej w Sokółce uznał Sąd 
Rejonowy w Białymstoku, nakazując wypłatę zaległych kwot za 
ostatnie trzy lata (na tyle zezwala Kodeks pracy). "Kwota 
uznanych roszczeń wynosi od 3 do 12 tys. zł bez odsetek" - 
powiedział Bukiel. Według niego, do sądów w całej Polsce wpłynęło 
już kilkanaście tysięcy podobnych pozwów. 
Wynagrodzenie za godziny nadliczbowe jest wyższe od normalnego o 
50 proc. przez dwie pierwsze godziny dyżurowania i o 100 proc. 
za następne. W 1974 r. Rada Ministrów wydała rozporządzenie, 
które pozbawiało lekarzy prawa do wynagrodzenia za dyżur, jak za 
godziny nadliczbowe. W maju ubiegłego roku Trybunał 
Konstytucyjny stwierdził, że rozporządzenie to było bezprawne. 
#001903
Protestujący przeciw importowi cukru rolnicy zablokowali na 
około pół godziny międzynarodową drogę E-4 w Ropczycach. 
Kilkunastu plantatorów buraków cukrowych przekazało na ręce 
prezesa cukrowni "Ropczyce" S.A. żądania wstrzymania importu 
cukru z zagranicy. Rzecznik cukrowni Jan Piontek wyjaśnił, że 
import cukru działa na korzyść firmy - w ten sposób cukrownia 
pokrywa straty z eksportu. Spodziewana tegoroczna starta cukrowni 
"Ropczyce" z tytułu eksportu wyniesie ok. 10 mln zł. W związku z 
tym cukrownia wprowadziła na polski rynek 3 tys. ton 
zagranicznego cukru zarabiając na tym ok. 1 mln zł.
#001904
Proces serbskiego generała z Bośni, Radislava Krsticia, 
oskarżonego o masakrę Muzułmanów w Srebrenicy, rozpoczął się 
w Hadze. 52-letni generał jest pierwszym oskarżonym w sprawie 
Srebrenicy stającym przed ONZ-owskim trybunałem ds. zbrodni 
wojennych w dawnej Jugosławii. 
Krstić, uważany za prawą rękę generała Ratko Mladicia - 
naczelnego dowódcy sił Serbów bośniackich, dowodził Korpusem 
Drina, który zajął Srebrenicę 11 lipca 1995 r. Serbowie 
wypędzili ze Srebrenicy kobiety, dzieci i starców, a mężczyzn 
prawdopodobnie wymordowali. Wg Międzynarodowego Czerwonego 
Krzyża, ponad 7,5 tys. ludzi uznawanych jest za zaginionych. 
Zapewne spoczęli w masowych grobach. Udało się odnaleźć część 
zwłok - ok. 2,5 tys. 
Masakra w Srebrenicy została uznana przez ONZ za największą 
zbrodnię wojenną popełnioną w Europie od zakończenia II wojny 
światowej.  
#001905
Sekretarz generalny NATO George Robertson, który przebywał w 
poniedziałek w Sarajewie, oświadczył, że poszukiwania osób 
podejrzanych o zbrodnie wojenne w Bośni będą kontynuowane w 
interesie pokoju. 
Robertson po spotkaniu w stolicy Bośni z amerykańskim generałem 
Ronaldem Adamsem - dowódcą Sił Stabilizacyjnych SFOR, powiedział, 
że oddziały NATO będą kontynuować aresztowania wszystkich 
podejrzanych, gdyż "nie będzie trwałego pokoju, zanim wszyscy 
podejrzani nie trafią przed oblicze sprawiedliwości". 
#001906
Przebywający z wizytą w Kosowie rzecznik Departamentu Stanu USA 
James Rubin zaapelował do Albańczyków o zakończenie fali 
przemocy wobec Serbów i innych mniejszości etnicznych. 
"Jesteście teraz wolni od ucisku Belgradu" - powiedział Rubin 
Albańczykom, zebranym tłumnie w Djakovicy przed meczetem, który 
w ubiegłym roku zniszczyli Serbowie. "Ale wolność to także 
umiejętność współżycia. Jeżeli mamy przerwać spiralę przemocy, 
to wszyscy, którzy tu mieszkacie, musicie znaleźć sposób, aby 
nie rewanżować się Serbom tym, co spotkało was z ich rąk" - 
apelował. 
#001907
Rekonwersję polskiego zadłużenia zapowiedział przebywający z 
wizytą w Brazylii premier Jerzy Buzek. Polska jest winna 
Brazylii 3,7 mld dolarów. Część tej kwoty zamierza spłacić 
dostawami sprzętu wojskowego. 
"Nawet 10 proc. zamienione na dostawy to stanowi ponad miliard 
złotych, mogą powstać nowe miejsca pracy, może to być duża pomoc 
dla polskich firm" - powiedział premier. 
#001908
P.o. prezydenta Rosji Władimir Putin poinformował, że rosyjski 
kontrwywiad aresztował w Czeczenii jednego z najsłynniejszych 
czeczeńskich dowódców polowych Salmana Radujewa. Telewizja ORT 
pokazała potem fragmenty przesłuchania Radujewa w moskiewskim 
więzieniu śledczym FSB - Lefortowo. 
Tymczasem szef delegacji parlamentarzystów Rady Europy lord Judd 
poinformował w Moskwie o poważnym łamaniu praw człowieka i 
zbrodniach wojennych" popełnionych w Czeczenii "przez obie 
strony". Podkreślił, że europejscy parlamentarzyści byli "głęboko 
wstrząśnięci" tym, co zobaczyli w Czeczenii.
"W ciągu trzech tygodni, które zostały do wiosennej sesji 
Zgromadzenia Parlamentarnego RE, będziemy bardzo uważnie śledzić 
rozwój sytuacji w Czeczenii" - oświadczył lord Judd. "Wyniki 
naszych obserwacji będą bezpośrednio wpływać na decyzję o 
członkostwie Rosji w Radzie Europy" - dodał. 
#001909
Pozbawienie Rosji prawa głosu w Radzie Europy jest niekorzystne 
zarówno dla Rosji, jak i dla całej Europy - opinię taką wyraził 
przedstawiciel Kremla ds. ochrony praw człowieka w Czeczenii 
Władimir Kałamanow. Zgromadzenie Parlamentarne ostrzegło w 
styczniu Rosję, że stanie się tak, jeśli nie spełni do kwietnia 
określonych warunków, do jakich zaliczono zaprzestanie ataków na 
ludność cywilną Czeczenii, rozpoczęcie negocjacji pokojowych i 
szerszy dostęp organizacji humanitarnych i obserwatorów 
międzynarodowych do tej republiki. Kałamanow uważa, że "samo 
postawienie tej sprawy jest dla Rosji obraźliwe".
#001910
Kanclerz Austrii wyraził w Brukseli nadzieję, że rozmowy o 
austriackich odszkodowaniach za pracę przymusową obywateli 
Polski i innych krajów Europy Wschodniej w czasie II wojny 
światowej dadzą wkrótce "konkretne rezultaty". "Jestem pierwszym 
kanclerzem, który poważnie zajął się odszkodowaniami dla 
robotników przymusowych z Polski, Ukrainy, Rosji i Białorusi, i 
mam nadzieję, że negocjacje w tej sprawie doprowadzą wkrótce do 
konkretnych rezultatów" - powiedział Wolfgang Schuessel po 
spotkaniu z Antonio Guterresem, premierem Portugalii, 
przewodniczącej w tym półroczu UE.
#001911
Ataki na siedziby czeskich organów i instytucji państwa oraz 
wykonanie wyroków śmierci na najwyższych przedstawicielach władz 
państwowych zapowiedziała nieznana dotąd Morawska Armia Krajowa. 
Jej anonimami zajmuje się policja. 
Powodem zamachów i ataków terrorystycznych planowanych przez 
Morawską Armię Krajową ma być - jak wynika z listu przesłanego 
przez nią do Morawskiej Partii Demokratycznej - rzekoma 
dyskryminacja Moraw i ich obywateli. Polityczna reprezentacja 
Republiki Czeskiej forsuje - zdaniem autorów listu - czeskie 
interesy narodowe i m.in. dlatego nie zgodziła się na odnowienie 
samorządności Moraw. "Spowodowało to m.in. zrujnowanie 
morawskiej gospodarki i stało się przyczyną tego, że co szósty 
Morawianin nie ma obecnie pracy, a co trzeci żyje na granicy 
życiowego minimum" - napisano w anonimie. 
Zapowiedziano w nim też, że Morawska Armia Krajowa podejmie 
próbę uniemożliwienia posiedzenia Międzynarodowego Funduszu 
Walutowego w Pradze (we wrześniu) i wyborów do rad wojewódzkich 
(w listopadzie).
#001912
78-letni nazista Ferdinand Hammer, odpowiedzialny za 
prześladowanie w czasie II wojny światowej ludzi z powodów 
rasowych, religijnych, narodowościowych i politycznych, został 
deportowany z USA do Austrii. Jego adwokat William Bufalino 
poinformował, że Hammera umieszczono w poniedziałek rano w 
samolocie lecącym do Wiednia. Towarzyszy mu syn, gdyż Hammer 
cierpi na demencję, a być może na chorobę Alzheimera. Żona ma 
dołączyć do niego później, gdy otrzyma paszport.
#001913
Podczas sesji Giełdy Papierów Wartościowych spadł kurs 125 
akcji, 74 wzrósł, a 20 nie zmienił się, w tym na rynku NFI 
wzrosły notowania 11 funduszy, dwóch spadły i dwóch nie zmieniły 
się. Obrót akcjami Pekpolu został zawieszony w związku z 
ogłoszonym wezwaniem na akcje tej spółki. Indeks rynku 
podstawowego WIG spadł o 0,9 proc. do 22.013,4 pkt. WIG 20, po 
0,6-procentowej zniżce, wyniósł 2.437,6 pkt.
#001914
Poniedziałkowe zniżki na warszawskim parkiecie wywołane zostały 
spadkami na głównych giełdach europejskich - uważa Marek 
Pokrywka, makler DM BOŚ.
"Tamtejsze spadki miały zaś swoje źródło w Azji" - powiedział. 
Dodał, że główne indeksy tego regionu mocno zniżkowały z powodu 
wyprzedaży przez inwestorów spółek z branży internetowej.
Z punktu widzenia analizy technicznej poniedziałkowy spadek 
można scharakteryzować jako korektę techniczną - uważa makler.
"WIG 20 ciągle utrzymuje się powyżej górnej linii 
długoterminowego kanału wzrostowego" - powiedział. Dodał jednak, 
że poziom poniedziałkowych obrotów na rynku podstawowym jest 
niepokojący.
#001915
Prezes zarządu Fiata Paolo Fresco potwierdził, że koncern 
zawarł umowę z General Motors. Amerykański koncern przejmie 20 
proc. udziałów Fiat Auto, a turyńska firma dostanie w zamian 5 
proc. udziałów General Motors. W ciągu 5 lat General Motors może 
przejąć większość udziałów Fiata Auto. 
#001916
Zależny od KGHM Polska Miedź SA fundusz inwestycyjny KGHM Metale 
podpisał umowę o objęciu 8,9 proc. akcji Telewizji Familijnej SA 
za 26 milionów złotych. 
#001917
Wstrzymanie dostaw prądu przez Energetykę Poznańską SA do 
sześciu podstacji trakcyjnych na trasie Warszawa-Berlin zostało 
odłożone co najmniej do czwartku. 
#001918
Ministerstwo Finansów sprzedało na przetargu bony skarbowe za 
987,78 mln zł. Rentowności wszystkich papierów spadły. Banki 
zgłosiły popyt w wysokości 3 mld 190,62 mln zł. 
#001919
Firma Greenbrier złożyła dwa wnioski do urzędu antymonopolowego 
w sprawie stosowania praktyk monopolistycznych przez PKP - 
poinformował jej dyrektor. 
#001920
Rekonwersję polskiego zadłużenia zapowiedział przebywający z 
wizytą w Brazylii premier Jerzy Buzek. Polska jest winna 
Brazylii 3,7 mld dolarów. Część tej kwoty zamierza spłacić 
dostawami sprzętu wojskowego. 
#001921
Siedem polskich banków ma wprowadzić do użytku karty VISA z 
mikroprocesorem. 
#001922
Compensa SA skierowała do Mostostalu Export propozycję złożenia 
zapisu na 238.474 akcje spółki. Mostostal Export wyraził 
gotowość zakupienia zaproponowanych przez Compensę akcji. 
#001923
Rzecznik PKN potwierdził, że Polski Koncern Naftowy może wkrótce 
zmienić nazwę na Orlen. Wstępna procedura wyboru nazwy została 
zakończona, a ostateczna decyzja zależy od zgody Walnego 
Zgromadzenia Akcjonariuszy.
#001924
Na początku kwietnia inspektorzy z Unii Europejskiej mają 
skontrolować polskie zakłady mięsne produkujące wieprzowinę i 
jej przetwory. 
#001925
Niemiec Horst Koehler jest kandydatem UE na stanowisko szefa 
Międzynarodowego Funduszu Walutowego (MFW) - uzgodnili 
ministrowie finansów Piętnastki.
Prezydent USA Bill Clinton poinformował niemieckiego kanclerza 
Gerharda Schroedera, że Stany Zjednoczone gotowe są udzielić 
poparcia panu Koehlerowi jako nowemu szefowi MFW - powiedział 
rzecznik prezydenta Joe Lockhard.
#001926
Zgodnie z międzyrządowym porozumieniem o amerykańskiej pomocy 
żywnościowej, Rosja otrzyma w tym roku od rządu USA 520 tys. ton 
towarów rolno-spożywczych - podał Zespół Monitoringu 
Zagranicznych Rynków Rolnych. 
#001927
Najśmielsze oczekiwania przeszedł giełdowy debiut niemieckiej 
firmy Infineon Technologies AG, produkującej mikrochipy. Akcje, 
których cena emisyjna wynosiła 35 euro, w momencie zamknięcia 
przedpołudniowej sesji we Frankfurcie nad Menem kosztowały 79,44 
euro. 
#001928
Cena baryłki ropy Brent z Morza Północnego, z dostawą w 
kwietniu, wzrosła na Międzynarodowej Giełdzie Paliw w Londynie o 
godz. 13.00 do 28,97 USD i była o 3 centy wyższa niż podczas 
piątkowego zamknięcia. Natomiast cena ropy w transakcjach 
elektronicznych, z dostawą w kwietniu, spadła na giełdzie w 
Nowym Jorku o 16 centów do 31,60 USD za baryłkę. 
#001929
Występem młodych aktorów ze szkół teatralnych zakończył się  
pierwszy dzień XXI Przeglądu Piosenki Aktorskiej we Wrocławiu, 
który potrwa tydzień. Gwiazdą tegorocznej imprezy będzie 
francuski artysta Gilbert Becaud. Jego recital, który 
odbędzie się ostatniego dnia przeglądu, poprowadzi Wojciech 
Młynarski. 
Równie ciekawie zapowiada się spektakl "Weill'2000", który
odbędzie się w związku z 100 rocznicą urodzin i 50 rocznicą 
śmierci Kurta Weilla. Wystąpią m.in. Stanisława Celińska, 
Justyna Steczkowska, Agnieszka Fatyga, Anna Maria Jopek oraz 
Kazik Staszewski. 
Podczas tegorocznej "Gali", przygotowanej przez Andrzeja 
Strzeleckiego, zaprezentują się m.in. Elżbieta Zającówna, Hanna 
Śleszyńska oraz Marian Opania, Wiktor Zborowski, Stanisław 
Mikulski i Jerzy Zelnik. Aktorzy zaprezentują kabaretową wersję 
historii telewizji. 
Pewną nowością tegorocznego finału Konkursu Aktorskiej 
Interpretacji Piosenki będą sami finaliści, którzy nie 
startowali w eliminacjach lecz zostali zaproszeni do udziału 
przez jury. 
#001930
"Write and Play" - festiwal i seminarium współczesnej muzyki 
polskiej i amerykańskiej, rozpoczął się  w Krakowie. Łącznie w 
ramach festiwalu odbędzie się 12 koncertów muzyki współczesnej i 
5 wykładów. 
#001931
Nigel Kennedy, jeden z najsłynniejszych skrzypków na świecie, 
wystąpił w Bielsku-Białej. Występem zainaugurował trasę 
koncertową po Polsce. Skrzypek zagra jeszcze w Poznaniu i 
Warszawie.
#001932
Około 9 tysięcy widzów wypełniło całkowicie Spodek podczas 
jedynego w Polsce koncertu światowej sławy brytyjskiego 
wokalisty, kompozytora, autora tekstów i basisty - Stinga.
#001933
Trzy doroczne nagrody Amerykańskiego Stowarzyszenia Aktorów 
Filmowych (SAG) zdobyli artyści występujący w filmie "American 
Beauty". Oprócz nagrody zespołowej dla całej obsady filmu, 
uhonorowani zostali także wykonawcy głównych ról, Annette Bening 
i Kevin Spacey.
#001934
Połowa Polaków (51 proc.) pozytywnie ocenia możliwości 
kształcenia dzieci i młodzieży w swojej miejscowości lub w 
najbliższej okolicy, a 41 proc. - negatywnie - wynika z sondażu 
OBOP. W porównaniu z wrześniem 1999, osób zadowolonych z 
możliwości kształcenia dzieci i młodzieży w swojej okolicy jest 
o 4 proc. mniej. 
Szanse edukacyjne najczęściej pozytywnie oceniają mieszkańcy 
średnich i największych miast oraz respondenci mieszkający w 
regionie katowickim, dolnośląskim i wielkopolskim. Pozytywna 
opinia na temat możliwości kształcenia rośnie wraz z lepszą 
sytuacją materialną badanych.
Reformą oświaty interesuje się w większym lub mniejszym stopniu 
ponad cztery piąte (82 proc.) Polaków.
43 proc. respondentów ocenia wprowadzenie reformy szkolnictwa 
jako słuszne, 35 proc. jest przeciwnego zdania.
Wprowadzenie reformy oświaty popierają przede wszystkim osoby z 
wykształceniem średnim, pomaturalnym i wyższym. Badani tym 
częściej akceptują słuszność wprowadzenia reformy szkolnictwa, w 
im większej miejscowości mieszkają i im lepsza jest samoocena 
ich sytuacji materialnej.
#001935
Prototyp wielozadaniowego, sterowanego przez chirurga robota do 
wykonywania operacji kardiochirurgicznych ma powstać w Fundacji 
Rozwoju Kardiochirurgii prof. Zbigniewa Religi w Zabrzu. Ma to 
być pierwszy robot kardiochirurgiczny opracowany w Polsce. 
Planuje się, że jego prototyp powstanie za trzy lata.
#001936
Huraganowy wiatr, silny mróz, opady śniegu - ataki spóźnionej 
zimy utrudniają pracę polskiej stacji polarnej na Spitsbergenie.
#001937
Nowa technika laserowa zaprezentowana na konferencji 
Amerykańskiego Kolegium Kardiologii w Anaheim ułatwia pracę 
serca w przypadku zakrzepów krwi powodujących dotkliwe bóle w 
piersiach.
#001938
Rakieta Taurus wystrzelona w niedzielę z bazy lotnictwa 
wojskowego Vandenberg w Kalifornii wyniosła na orbitę satelitę 
MTI, który będzie przez trzy lata obserwował zmiany fal 
elektromagnetycznych w atmosferze ziemi.
#001939
Jeżeli zakończą się uzgodnienia międzyresortowe, to do końca 
tygodnia zostanie podpisana regulacja liberalizująca przepisy 
dotyczące transmisji głosu przez Internet (VoIP) - poinformował 
minister łączności.
Polskie rozwiązanie, oparte na węgierskich doświadczeniach 
zakłada, że transmisja głosu przez Internet będzie opóźniona do 
400 milisekund w stosunku do tradycyjnego połączenia, a także że 
ok. 1 proc. rozmowy "przepadnie na łączach".
Propozycja tej regulacji jest skutkiem sporu, jaki toczyło MŁ z 
Polską Telefonią Cyfrową (PTC).
Ministerstwo podało także prognozy dotyczące penetracji rynku 
telefonii komórkowej w Polsce.  Ministerstwo szacuje, że na 
koniec 2000 r. w Polsce będzie 6,8 mln użytkowników telefonów 
komórkowych w Polsce. W tym 1 mln telefonów będzie miało dostęp 
do Internetu. Obecnie z telefonów komórkowych korzysta ponad 4,3 
mln użytkowników. 
#001940
Niedawny rekord notowań indeksu WIG na giełdzie w Warszawie 
amerykański bank inwestycyjny Salomon Smith Barney tłumaczy w 
najnowszym raporcie fascynacją inwestorów "nową gospodarką", 
tzw. TMT (Technologia, Media i Telekomunikacja).
Mimo że obecna giełdowa wartość polskich spółek działających na 
styku telekomunikacji, komputerów i Internetu może wydawać się 
wygórowana, SSB nie sądzi, aby groźba spadku cen tych akcji była 
duża.
Na koniec ubiegłego roku szacowano, że w Polsce jest ok. 2 
mln użytkowników Internetu, z czego 600 tys. to zarejestrowani 
abonenci. Prognozy wskazują, że liczba ta podwoi się przed 
końcem 2000 roku.
#001941
Niemcy zamierzają zatrudnić 20 tys. informatyków spoza Unii 
Europejskiej, aby wyrównać brak własnych specjalistów z tej 
branży. Kanclerz Niemiec Gerhard Schroeder zapowiedział w 
Berlinie, że odpowiednie przepisy wejdą w życie w ciągu 
najbliższych 3-4 miesięcy. Pozwolenia na pracę dla 
zagranicznych specjalistów mają być ograniczone do 5 lat. 
Informatycy będą pochodzić z "bliżej położonej zagranicy" - 
dodał Schroeder.
Działające na niemieckim rynku firmy komputerowe twierdzą, że ich
konkurencyjność ogranicza brak specjalistów. Wg szacunków minister
oświaty Edelgard Bulmahn, w branży informatycznej brakuje obecnie do
100 tys. specjalistów. W Niemczech jest 4,3 mln bezrobotnych. 
Zapowiedź czasowego otwarcia rynku pracy dla informatyków 
wywołała w Niemczech gwałtowne polemiki. W niemieckich urzędach pracy
zgłoszonych jest 37 tys. bezrobotnych informatyków i 50 tys.
inżynierów. 
#001942
Siedem polskich banków wprowadzi do użytku karty VISA z 
mikroprocesorem  Na razie w Polsce takimi kartami będzie się 
można posługiwać jedynie w ok. 200 punktach handlowych w 
Warszawie.
#001943
Największy na świecie producent oprogramowania komputerowego - 
Microsoft i wielka firma consultingowa Andersen Consultuing - 
ogłosiły, że utworzą joint venture. Wspólne przedsiębiorstwo 
Avanade zajmie się oferowaniem rozwiązań w dziedzinie handlu 
internetowego (e-commerce). Jego kapitał wyniesie 1 mld USD.
#001944
Najśmielsze oczekiwania przeszedł w poniedziałek giełdowy debiut 
niemieckiej firmy Infineon Technologies AG, produkującej 
mikrochipy.  Akcje, których cena emisyjna wynosiła 35 euro, w 
momencie zamknięcia przedpołudniowej sesji we Frankfurcie nad 
Menem kosztowały 79,44 euro.
#001945
Brytyjski dziennikarz, wybitny znawca problemów Europy Środkowej 
- Timothy Garton Ash przyjechał do Polski w związku z promocją 
swojej najnowszej książki "Historia na gorąco".
"Historia na gorąco" to zapis wypadków ostatniej dekady, które 
zmieniły obraz współczesnej Europy Środkowej. 
Prof. Jerzy Jedlicki powiedział podczas spotkania z autorem w 
warszawskim Domu Literatury: "Podczas lektury +Historii na 
gorąco+ uderzył mnie pewien melancholijny ton - wahanie pomiędzy 
nadzieją a sceptycyzmem. Pierwsze artykuły pochodzą z 1990 roku, 
czasu obalania wszelkich stereotypów. Podczas padania Muru 
Berlińskiego, zachwiania się w posadach rosyjskiego imperium 
wydawało się, że wszystko jest możliwe, wszystko może się 
wydarzyć. Po doświadczeniu wojny na Bałkanach stało się jasne, 
że rzeczywiście wszystko - nawet wybuch dzikiego, 
barbarzyńskiego nacjonalizmu w środku Europy."
#001946
Osiemdziesięciu siedmiu dziennikarzy zostało zabitych w minionym 
roku w czasie pełnienia obowiązków zawodowych - wynika z 
dorocznego raportu Międzynarodowego Instytutu Prasy (IPI).
Jako kraje, w których zginęło najwięcej dziennikarzy, wymienia 
się w raporcie Jugosławię, Rosję, Sierra Leone i Kolumbię.
Dyrektor IPI Johann Fritz powiedział, że w Serbii, Sierra Leone 
i Timorze Wschodnim "dziennikarze byli ulubionym celem i byli 
zabijani dlatego, że byli dziennikarzami, ponieważ ludzie nie 
lubią tego, co oni mówią".
#001947
Rosyjska komisja wyborcza wstrzymała na dwa tygodnie sprzedaż 
książki-wywiadu z Władimirem Putinem. Komisja uznała, że 
książka jest elementem propagandy wyborczej i w czasie kampanii 
prezydenckiej może być rozpowszechniana jedynie w ograniczonym 
zakresie. Wydawca będzie mógł ją sprzedawać dopiero po wyborach, 
które odbędą się 26 marca. 
Fragmenty książki zatytułowanej "W pierwszej osobie, rozmowy z 
Władimirem Putinem" publikowały w ubiegłym tygodniu rosyjskie 
gazety. Ujawniły one niektóre szczegóły mało znanej i dość 
zagadkowej biografii byłego pracownika KGB i rozbudziły 
zainteresowanie czytelników.
#001948
Wbrew wcześniejszym zapowiedziom Michael Jackson nie przyjedzie 
we wtorek do Warszawy. Powodem odwołania wizyty ma być 
wstrzymanie negocjacji dotyczących projektów inwestycyjnych 
piosenkarza w Warszawie.
#001949
Władze podjęły decyzję o ewakuowaniu północnoaustralijskiego miasta
Daly River, gdzie po powodzi mieszkańcom zagraża plaga krokodyli.
Głodne gady grasują od kilku dni na zalanych ulicach miasta.
#001950
W ostatnim czasie na wodach, na których rozegrane będą
dyscypliny żeglarskie oraz pływanie zaliczane do triathlonu, 
pojawiły się rekiny. 
#001951
Władze Nicei na francuskiej Riwierze uznały, że czas się ostro 
zabrać za kierowców, którzy nagminnie nie płacą mandatów za 
parkowanie w niedozwolonych miejscach. Dłużnikom zaczęto 
konfiskować samochody.
#001952
Polska reprezentacja w hokeju na trawie w Osace pokonała Belgię 
3:1 (2:0) w turnieju kwalifikacyjnym do igrzysk w Sydney. 
#001953
Nowym szkoleniowcem piłkarzy drugoligowej Lechii Gdańsk został 
Romuald Szukiełowicz. Zastąpił on na tym stanowisku zwolnionego 
w czwartek Jerzego Jastrzębowskiego. 
#001954
Dwie wiosenne kolejki piłkarskiej ekstraklasy wystarczyły do 
zmiany lidera. Chorzowski Ruch ustąpił miejsca Polonii Warszawa.
#001955
Hiszpan Oscar Freire (Mapei) wygrał szósty etap wyścigu 
kolarskiego Tirreno - Adriatico, z Montegranaro do Monte San 
Giusto, długości 146 km. Na finiszu wyprzedził Belga Petera Van 
Petegema i Litwina Romansa Vainstensa.
#001956
Litwin Remigius Lupeikis z grupy Mróz-Supradyn wygrał kolarski 
wyścig dookoła Egiptu. Wyprzedził swojego kolegę z grupy - 
Piotra Wadeckiego. 
#001957
Nigeryjski napastnik Nwankwo Kanu podpisał nowy kontrakt z 
Arsenalem Londyn. 23-letni zawodnik będzie jednym z najlepiej 
opłacanych piłkarzy "Kanonierów".
#001958
Amerykanin Chad Senior wygrał w Meksyku zawody o Puchar Świata w 
pięcioboju nowoczesnym i uzyskał prawo startu w igrzyskach 
olimpijskich w Sydney. 
#001959
Włoszka Valentina Vezzali wygrała w Atenach turniej florecistek 
zaliczany do klasyfikacji Pucharu Świata. Sylwia Gruchała 
awansowała do ćwierćfinału i w tej fazie przegrała 8:15 z 
Rumunką Laurą Badeą. 
#001960
Andrea Rentmeister (Austria) wygrała w Tauberbischofsheim 
turniej szpadzistek zaliczany do klasyfikacji Pucharu Świata. 
Monika Maciejewska w ćwierćfinale  przegrała z Adrianą Hormay 
(Węgry) 14:15. 
#001961
Amerykanin Andre Agassi, mimo porażki w drugiej rundzie 
tenisowego turnieju w Scottsdale, z Hiszpanem Francisco 
Clavetem, awansował na pozycję lidera w rankingu ATP. 
#001962
Obrońcy Pucharu Stanleya, hokeiści Dallas Stars pokonali u 
siebie najlepszą obecnie drużynę NHL, St. Louis Blues 4:2. 
"Bluesmani" nie przegrali poprzednich 11 meczów wyjazdowych. 
#001963
Przez Polskę z zachodu na wschód przemieszczać się będzie zatoka 
niżowa z frontami atmosferycznymi, związana z niżem znad 
Bałtyku, napływać będzie cieplejsze polarnomorskie powietrze.
Ciśnienie w południe w Warszawie wyniesie 999 hPa.
Od zachodu w głąb kraju będzie przemieszczała się strefa dużego 
zachmurzenia i opadów deszczu. Temp. maks. od 5 do 10 st. Wiatr 
umiarkowany, na Wybrzeżu dość silny i porywisty (w porywach do 
20 m/s), południowo-zachodni i zachodni. 
#001964
Prezydent Włoch Carlo Azeglio Ciampi uważa, że Polska może 
zostać członkiem Unii Europejskiej w 2003 roku, jeżeli wypełni 
wszystkie zadania wynikające z przystąpienia do niej. Zapewnił, 
że Włochy będą wspierać Polskie dążenia. Ciampi, który rozpoczął 
we wtorek dwudniową wizytę w Polsce spotkał się z prezydentem 
Aleksandrem kwaśniewskim.
#001965
Drugie czytanie poselskiego projektu ustawy o zasadach 
realizacji programu powszechnego uwłaszczenia odbędzie się na 
następnym posiedzeniu Sejmu - poinformował marszałek Maciej 
Płażyński. Dodał, że na wniosek klubów AWS i UW punkt ten został 
zdjęty z porządku obrad rozpoczynającego się w środę 
posiedzenia. 
We wtorek Sejmowa komisja skarbu, mimo wielu zastrzeżeń 
opozycji, przyjęła pilny rządowy projekt nowelizacji ustawy o 
komercjalizacji i prywatyzacji przedsiębiorstw państwowych. 
Marszałek podkreślił, że projekt ustawy uwłaszczeniowej jest "w 
pewnym logicznym ciągu" z rządowym projektem ustawy o 
komercjalizacji. Dlatego - mówił - najpierw trzeba rozstrzygnąć 
sprawy wpisane w ustawę o komercjalizacji, która zawiera pewne 
zapisy dotyczące wprost uwłaszczenia, a dopiero później 
przeprowadzić drugie czytanie ustawy uwłaszczeniowej. Taką samą 
opinię wyraził sekretarz klubu AWS Kazimierz Janiak. "Najpierw 
musi być rozpatrzony projekt ustawy o komercjalizacji, a dopiero 
później o uwłaszczeniu" - powiedział. Wg niego, stanowisko to 
jest zgodne z porozumieniem liderów koalicji. 
#001966
Zdaniem ministra pracy Longina Komołowskiego, o problemach 
bezrobocia trzeba rozmawiać ponad podziałami politycznymi. 
Dlatego zaproponował debatę na ten temat w Komisji Trójstronnej. 
Działania pobudzające rynek pracy można wprowadzać jedynie we 
współpracy rządu i partnerów społecznych - uznało we wtorek 
prezydium Komisji Trójstronnej ds. Społeczno-Gospodarczych. 	
Dlatego na początku kwietnia odbędzie się posiedzenie plenarne 
Komisji, poświęcone sytuacji na rynku pracy z udziałem ministrów 
finansów, edukacji i gospodarki. Komołowski przypomniał, że na 
sytuację na rynku pracy w ciągu najbliższych lat będzie rzutował 
wzmożony napływ absolwentów. W ciągu 5-6 lat trafi na rynek 
pracy ok. 1 mln 600 tys. młodych ludzi. W minionym roku przybyło 
ok. 500 tys. bezrobotnych. Ich szeregi zasiliły także osoby, 
które utraciły pracę w związku z wprowadzaną reformą 
administracji, szkolnictwa i służby zdrowia. Znaczna liczba  
utraciła pracę w związku z likwidacją małych przedsiębiorstw lub 
ograniczeniem w nich zatrudnienia. Nastąpiło to na skutek 
zbytnich obciążeń finansowych, utraty rosyjskiego rynku zbytu i 
nazbyt sztywnych norm zawartych w Kodeksie pracy.
#001967
Prezydium kolejowej "Solidarności" z Tarnowskich Gór 
przekształciło się w sztab strajkowy w proteście przeciwko 
planowanym zwolnieniom pracowników. Związkowcy wzywają do 
zorganizowania strajku w całej Polsce. Tarnowskie Góry to 
największy kolejowy węzeł towarowy w Polsce. W dwóch zakładach - 
infrastruktury kolejowej oraz przewozów towarowych - pracuje tam 
łącznie ponad 2,6 tys. osób. Według Ryszarda Lacha, szefa 
Międzyzakładowej Komisji Związkowej "S", do końca roku planowane 
jest zwolnienie ok. 300 osób z zakładu infrastruktury i blisko 
120 z zakładu przewozów towarowych. "Ustawy o restrukturyzacji 
PKP nadal nie ma, dlatego odchodzącym nie przysługują żadne 
osłony. Zwalnianie ludzi doprowadzi to zmniejszenia wydajności 
pracy i pogorszenia jej warunków. W konsekwencji straci również 
PKP" - powiedział Lach. Zaznaczył, że problem dotyczy całej 
kolei, a nie tylko Tarnowskich Gór. Wg Lacha w przypadku braku 
reakcji na związkowe żądania, do strajku na kolei może dojść w 
ciągu tygodnia. Jego zdaniem wtorkowe wystąpienie związkowców 
należy traktować jako wszczęcie sporu zbiorowego z pracodawcami.
#001968
Dyrektor łódzkiego ośrodka TVP SA Witold Skomorowski zamierza 
pozwać do sądu dwóch dziennikarzy ośrodka, Waldemara 
Wiśniewskiego i Wojciecha Janczyka, którym zarzuca naruszenie 
dóbr osobistych. Skomorowski poczuł się dotknięty wtorkową 
wypowiedzią Wiśniewskiego dla jednej z telewizji komercyjnych. Wg 
Wiśniewskiego, to właśnie Skomorowski "był inspiratorem 
wywiadu" z mordercą ks. Jerzego Popiełuszki, Grzegorzem 
Piotrowskim i to właśnie Skomorowski podjął decyzję o emisji 
wywiadu. 
Wiśniewski i Janczyk oświadczyli PAP, że nie boją się procesu. 
"Jest tylu świadków procedury przygotowywania wywiadu, że nie 
obawiam się konfrontacji w sądzie" - zapewnił  Wiśniewski. 
Natomiast wg Janczyka "sąd wyjaśni wszystkie watpliwości w tej 
sprawie".
We wtorek po południu Skomorowski podał się do dymisji. 
Również we wtorek Krajowa Rada Radiofonii i Telewizji 
jednogłośnie stwierdziła, że wywiad z zabójcą ks. Popiełuszki 
naruszył podstawowe zasady telewizji publicznej. Emisję wywiadu 
z mordercą księdza Popiełuszki potępiło też wielu posłów AWS i UW.
#001969
Minister środowiska Antoni Tokarczuk nie zamierza wycofać się z 
powiększenia Białowieskiego Parku Narodowego (BPN) na obszar 
całej polskiej części Puszczy Białowieskiej. We wtorek minister 
spotkał się w Białowieży z przedstawicielami lokalnych 
samorządów. Przeciwko decyzji ministra protestują gminy 
puszczańskie i miejscowa społeczność. 
Samorządowcy domagali się od ministra gwarancji wsparcia przez 
państwo rozwoju powiatu hajnowskiego po powiększeniu parku. Chcą 
też, by była pewność, że wszystkie ustalenia z obecnym rządem, 
będą respektowane w przyszłości. Proponują, by przed 
powiększeniem parku opracowano konkretny, terminowy, wieloletni 
plan rozwoju tych terenów oraz powołanie w tej sprawie 
wielostronnego zespołu ekspertów.
#001970
"Samoobrona" przeprowadziła pikiety przed ambasadami: USA - 
przeciw globalizacji produkcji rolnej i Niemiec - przeciw 
wykupywaniu polskiej ziemi przez cudzoziemców. "Samoobrona" i 
ekolodzy uważają, że globalizacja powoduje bogacenie się 20 
proc. ludności, podczas gdy 80 proc. pozostaje biednych. 
Przewodniczący Samoobrony" Andrzej Lepper przekazał urzędnikom 
ambasady niemieckiej stanowisko "Samoobrony". 
W ambasadzie Rosji Lepper przeprosił za atak na konsulat 
rosyjski w Poznaniu. Przedtem powiedział dziennikarzom, że jego 
związek opowiada się za dobrymi kontaktami z Rosją. "Chcemy 
normalnego handlu z Rosją. Chcemy im sprzedawać naszą żywność" - 
powiedział Lepper. "Rosja to nasz naturalny rynek zbytu. Jeśli 
się kłócimy, to miejsce to zajmuje zachód sprzedając za bezcen 
swoje nadwyżki produkcji i dopłacając do eksportu. W tym czasie 
nasze produkty gniją, a rolnicy nie mają pieniędzy" - przypomniał.
#001971
Do 14 kwietnia Sąd Lustracyjny odroczył proces podejrzanego o 
"kłamstwo lustracyjne" posła SLD Józefa Oleksego. Tego dnia 
będzie kontynuowane rozpoczęte we wtorek przesłuchanie świadka. 
Nie wiadomo, kim on jest. Media donosiły, że Oleksy miał być 
związany z wywiadem wojskowym PRL i dlatego Rzecznik Interesu 
Publicznego wniósł o jego lustrację. Sam Oleksy, który twierdzi, 
że złożył prawdziwe oświadczenie lustracyjne, przyznawał, że 
przechodził przeszkolenie z rozpoznania wojskowego. 
Zastępca Rzecznika Krzysztof Kauba mówił jednak, że sam pobyt na 
obowiązkowym szkoleniu wojskowym, nawet prowadzonym przezwojskowe 
specsłużby PRL, nie podlega lustracji - dawał tym samym do 
zrozumienia, że podstawa skierowania wniosku RIP do sądu była inna.
#001972
Poseł Unii Wolności Włodzimierz Puzyna ma prowadzić negocjacje z 
ugrupowaniami wschodzącymi w skład Rady Miasta Świnoujścia, by 
zażegnać konflikt polityczny w tamtejszych władzach 
samorządowych. Do negocjacji został zobowiązany przez 
przewodniczącego Regionu Zachodniopomorskiego Unii i prezydenta 
Szczecina Marka Koćmiela. Konflikt we władzach samorządowych 
Świnoujścia rozpoczął się pod koniec ub.r., gdy rozpadła się 
rządząca w tym mieście koalicja AWS-Nowa Fala. Powstało wówczas 
porozumienie polityczne 20 radnych z SLD, Nowej Fali i UW, które 
postanowiło doprowadzić do odwołania prezydenta Świnoujścia 
Stanisława Możejki. Zarzucano mu m.in. jednoosobowe podejmowanie 
decyzji i niewykonywanie uchwał Rady Miejskiej. Możejko te 
zarzuty odpierał.
#001973
O zestawienie kosztów i korzyści wynikających z członkostwa 
Polski w UE zaapelowali we wtorek do rządu przedstawiciele 128 
Komisji Zakładowych NSZZ "S", uczestniczący w seminarium "Czy 
Polska musi wstąpić do Unii Europejskiej?". W seminarium, 
zorganizowanym z inicjatywy komisji zakładowych "Solidarności", 
uczestniczyło ponad 300 osób m.in. Andrzej Smirnow (AWS), Jan 
Łopuszański (Porozumienie Polskie), prof. Piotr Jaroszyński 
(KUL) i emerytowany prof. Zbigniew Dmochowski (Politechnika 
Białostocka). Z zaproszenia na seminarium nie skorzystali m.in.: 
główny negocjator Polski z UE Jan Kułakowski, posłowie Stefan 
Niesiołowski i Czesław Bielecki (obaj z AWS). 
#001974
Konwersja polskiego długu była jednym z głównych tematów rozmów 
premiera Jerzego Buzka przebywającego z wizytą w Brazylii. 
Wstępne porozumienie przewiduje, że 10 proc. swojego zadłużenia 
Polska spłaci dostawami sprzętu wojskowego. Obecnie Polska winna 
jest Brazylii 3,7 mld dolarów. 
W trakcie pobytu premiera w Brazylii podpisana została umowa o 
komunikacji lotniczej, ułatwiająca polskim przewoźnikom dostęp 
na brazylijski rynek lotniczy. Wtorek był ostatnim dniem wizyty 
premiera w Brazylii - w Rio de Janeiro i Sao Paulo. 
#001975
"Jestem przekonany, że rozszerzenie Unii pozostaje strategicznym 
celem szefa komisji" - powiedział  Leszek Balcerowicz po 
wtorkowym spotkaniu z Romano Prodim, przewodniczącym Komisji 
Europejskiej. Poinformował, że w trakcie spotkania przedstawił 
propozycję koordynacji działań Polski i Unii Europejskiej w 
sprawie pomocy gospodarczej dla Ukrainy. 
Prodi, poproszony po spotkaniu o ocenę tempa zmian 
przeprowadzanych w Polsce, powiedział PAP: "Jestem nie tylko 
zadowolony z szybkości prac rządu polskiego w kwestii 
dostosowywania Polski do wymagań Unii Europejskiej, ale również 
z rezultatów makroekonomicznych". 
#001976
Główny negocjator Komisji Europejskiej Hiszpana Eneko Landaburu 
uważa, że kandydaci do UE nie powinni "tracić czasu i energii na 
walkę o hipotetyczne daty wejścia", lecz "skupić się na naprawdę 
ważnych wymogach członkostwa" - pisze Agence Europe. Landaburu	
zapowiedział, że Komisja zachowa "rygorystyczne" stanowisko i 
nie ulegnie presji politycznej, gdy przyjdzie mu oceniać stan 
przygotowań kandydatów i rekomendować rządom unijnym, który kraj 
może przystąpić w jakim terminie. 
#001977
Przed Europejskim Trybunałem Praw Człowieka w Strasburgu odbyło 
się publiczne przesłuchanie stron w sprawie - Maciej Niedbała 
przeciwko Polsce. Mieszkaniec Jastrzębia Zdroju, dwukrotnie 
aresztowany pod zarzutem kradzieży samochodów, zaskarżył Polskę 
o naruszenie trzech artykułów Europejskiej Konwencji Praw 
Człowieka. Reprezentujący skarżącego mecenas Wojciech 
Hermeliński dowodził, że prokuratura - podejmująca w 1994 i 1995 
roku decyzje o tymczasowym aresztowaniu - nie może być uznana za 
organ bezstronny, ponieważ jest podporządkowana Ministerstwu 
Sprawiedliwości, czyli władzy wykonawczej. Niedbała zarzuca 
Polsce również naruszenie zasady równości stron, do której - 
jego zdaniem - doszło, ponieważ nie dopuszczono go do 
uczestniczenia w posiedzeniach sądu, na których rozpatrywano 
zasadność tymczasowego aresztowania. Trzecim zarzutem jest brak 
ochrony korespondencji. 
#001978
Białoruś ma nowego premiera. Izba niższa białoruskiego 
parlamentu niemal jednogłośnie zaakceptowała na to stanowisko 
byłego mera Mińska, 57-letniego Uładzimira Jarmoszyna. Nie 
dopełniono wszystkich wymogów prawnych, ale przewodniczący Izby 
Reprezentantów Anatol Małafiejeu stwierdził, że "nie ma na to 
czasu". 
Mimo zmiany na stanowisku premiera, Białoruś nie zmieni 
swojej dotychczasowej polityki w żadnej z dziedzin - zapewnił 
prezydent Aleksandr Łukaszenka. "Podstawowe zadania białoruskiej 
polityki określa nie premier lecz głowa państwa" - oświadczył. 
Kandydaturę Jarmoszyna zaproponował w połowie lutego sam 
Łukaszenka. Podkreślił, że Jarmoszyn doskonale wywiązał się z 
postawionego przezeń kilka lat temu zadania doprowadzenia 
białoruskiej stolicy do standardów europejskich. "Wypełniał moje 
polecenia bez zarzutu" - stwierdził. 
#001979
Stany Zjednoczone mają zamiar zastosować sankcje ekonomiczne 
wobec Białorusi, jeśli w najbliższych tygodniach nie zajdą w tym 
kraju zmiany - poinformował specjalny doradca Sekretarza Stanu 
ds. nowych niepodległych państw, Ross Wilson. 
Wilson poinformował, że USA zamierzają zawiesić system handlowych 
preferencji dla Białorusi. Według niego USA podjęły tę kwestię w 
związku z wątpliwościami co do przestrzegania praw pracowniczych 
na Białorusi. Oficjalnie Mińsk zbagatelizował ostrzeżenie. 
USA nie mają większych możliwości ekonomicznego nacisku na 
Białoruś. Przyznał to sam Ross Wilson. 
#001980
Prawie połowa Rosjan uważa, że w ciągu ostatniego roku stosunki 
polsko-rosyjskie pogorszyły się - 38 proc. badanych oceniło je 
jako "napięte".	
Jak wynika z badań przeprowadzonych przez moskiewskie Centrum 
Badań Socjologicznych na przełomie lutego i marca, 45 proc. 
pytanych "zmieniło osobisty stosunek do Polski", z czego 39 
proc. na gorszy. "Negatywnie wpływa na stosunki polsko-
rosyjskie": wspieranie przez Polskę czeczeńskich separatystów" 
(36 proc.), wstąpienie Polski do NATO (20 proc.), zamiar 
zaostrzenia przepisów wizowych wobec obywateli Rosji (15 proc.). 
#001981
Czeski prezydent Vaclav Havel z zapaleniem oskrzeli trafił do 
Centralnego Szpitala Wojskowego w Pradze. 
Z powodu choroby Havel odwołał m.in. udział w niedzielnym 
spotkaniu prezydentów Europy Środkowej w Gnieźnie. 
Havel - od czasu, kiedy w grudniu 1996 roku usunięto mu wraz z 
jednym z płatów prawego płuca 1,5-centymetrowy nowotwór złośliwy 
- ma skłonności do zapadania na wirusowe zapalenia górnych dróg 
oddechowych. Po operacji doszło do deformacji jednego z 
oskrzeli, gdzie gromadzi się śluz, co w komplikuje leczenie. 
#001982
W Czeczenii aresztowano człowieka związanego z porwaniem dwóch 
polskich uczonych, które po ośmiu miesiącach zostały uwolnione 
na początku marca - podała agencja Interfax. Mężczyzna, którego 
imienia i nazwiska nie podano, został zatrzymany w Gudermesie 
przez rosyjski oddział antyterrorystyczny. 
#001983
Podczas wtorkowej sesji Giełdy Papierów Wartościowych 
spadł kurs 130 akcji, 62 wzrósł, a 28 nie zmienił się, w tym na 
rynku NFI wzrosły notowania jednego funduszu, 13 spadły, a 
jednego nie zmieniły się. 
Po raz kolejny ruchy cen na warszawskiej giełdzie były dość 
prostą konsekwencją nastrojów panujących na głównych giełdach 
światowych - uważa Marek Pokrywka, makler DM BOŚ. "Wtorkowa 
sesja przyniosła pogłębienie spadków" - powiedział. WIG 20 spadł 
o 1,7 proc. - do 2.395 pkt, a WIG o 1,8 proc. - do 21.619,1 pkt.
Zdaniem maklera, mimo stosunkowo dużego spadku, mamy na razie do 
czynienia jedynie z korektą techniczną i ciągle są szanse na 
kontynuację hossy.
Pokrywka uważa, że po wtorkowym spadku, WIG 20 nadal utrzymuje 
się powyżej górnej linii długoterminowego trendu wzrostowego.
"Dopóki WIG 20 nie spadnie poniżej wspomnianej linii (2.250-
2.260 pkt.), to, z punktu widzenia analizy technicznej, sytuacja 
na GPW wygląda bardzo dobrze" - powiedział.
Dodał, że wtorkowej przecenie towarzyszyła spora obniżka obrotów 
na rynku podstawowym, co również jest sygnałem świadczącym o 
korekcyjnym charakterze spadków.
We wtorek indeks NIF spadł o 5,7 proc. i wyniósł 63,1 pkt. 
Zdaniem maklera, na wykresie tego indeksu widoczna jest 
długoterminowa formacja podwójnego dna. "Jeżeli spadki NIF 
zostaną wyhamowane na obecnym poziomie, to najbliższe sesje 
powinny przynieść wzrost tego indeksu do poziomu ok. 80 pkt." - 
powiedział. 
#001984
Ostatnia wartość WIG 20 podczas wtorkowych notowań 
ciągłych wzrosła w stosunku do fixingu o 2,9 proc. i wyniosła 
2.464,8 pkt. 
#001985
Podaż pieniądza wzrosła w lutym o 1 proc., czyli o 2.459,3 mln 
zł do 257.727,5 mln zł po spadku o 3,1 proc. w styczniu - podał 
we wtorek wstępne dane NBP.
#001986
Aktywa zagraniczne netto wzrosły w lutym o 1,3 proc., czyli 
347,8 mln USD do 26.987,9 mln USD  - podał we wtorek wstępne 
dane NBP. 
#001987
Inflacja roczna na koniec 2000 roku spadnie do 9,2 proc. z 9,8 
proc. na koniec 1999 roku - prognozują bankowcy ankietowani w 
marcu przez Instyt Badania Opinii i Rynku Pentor na zlecenie 
Związku Banków Polskich. 
#001988
Złoty we wtorek umocnił się o 0,45 proc. i osiągnął 6,2 proc. 
powyżej parytetu - powiedział Marek Zuber, analityk Banku 
Przemysłowo-Handlowego SA. 
#001989
W lutym zarówno w skupie, jak i na targowiskach wzrosły ceny 
podstawowych zbóż. Obniżyły się natomiast ceny żywca wieprzowego 
- podał we wtorek Główny Urząd Statystyczny. 
#001990
Konsorcjum CAIB Securities SA, Lehman Brothers International 
Europe i WBK SA zostało doradcą pywatyzacyjnym w drugim etapie 
prywatyzacji Polskiego Koncernu Naftowego SA - poinformowała 
spółka w komunikacie. 
#001991
Polski Koncern Naftowy SA, Prokom Investmenet i spółka zależna 
KGHM Polska Miedź SA obejmą łącznie 33 proc. akcji Telewizji 
Familijnej SA, nowego przedsięwzięcia na rynku polskich mediów - 
poinformowały zainteresowane spółki. 
#001992
PZU Życie objął udziały w Telewizji Familijnej SA - poinformował 
w wtorek Juliusz Bolek, rzecznik PZU Życie. 
#001993
Pernod Ricard SA, francuski koncern alkoholowy, chce 
uczestniczyć w prywatyzacji poznańskiego Polmosu, posiadającego 
prawo do marki wódki Wyborowa - poinformował prezes Pernod 
Ricard Thierry Jacquillat. 
#001994
27 marca tego roku Softbank SA ogłosi zamierzenia, które 
dotyczą działalności w obszarze internetu i handlu 
elektronicznego (e-commerce) - poinformowała spółka w 
komunikacie. 
#001995
Łączna strata wszystkich towarzystw emerytalnych w 1999 roku 
wyniosła 1,6 mld zł - poinformował we wtorek Sebastian Bojemski, 
rzecznik prasowy Urzędu Nadzoru nad Funduszami Emerytalnymi. 
#001996
Cena baryłki ropy Brent z Morza Północnego, z dostawą w 
kwietniu, wzrosła we wtorek na Międzynarodowej Giełdzie Paliw w 
Londynie o godz. 13.00 do 29,06 USD i była o 17 centów wyższa 
niż podczas wczorajszego zamknięcia. 
#001997
Zarząd KGHM Polska Miedź SA i wszystkie zakładowe organizacje 
związkowe spółki zawarły we wtorek Zakładowy Układ Zbiorowy 
Pracy dla Pracowników KGHM Polska Miedź SA - poinformował we 
wtorek rzecznik KGHM Jerzy Pietraszek. 
#001998
Do 10 marca 2000 roku Ministerstwo Gospodarki rozdysponowało w 
trzech transzach 19 338 aut, z wynoszącego w tym roku ponad 44 
tys. samochodów kontyngentu bezcłowego - poinformowało biuro 
prasowe resortu. 
#001999
Od środy PKO BP podnosi średnio o 0,7 pkt. proc. oprocentowanie 
depozytów dla ludności, a oprocentowanie kredytów o stopie 
ustalonej przez bank wzrośnie średnio o 0,9 pkt. proc. - 
poinformował bank w wtorkowym komunikacie.
#002000
Środowisko cukrowników i plantatorów nie jest zgodne co do 
koncepcji prywatyzacji cukrowni. Jedni chcą utworzenia spółki 
Polski Cukier SA z krajowym kapitałem, inni kontynuowania 
prywatyzacji z udziałem kapitału zagranicznego. 
#002001
Do 10 kwietnia inwestorzy mogą składać w Ministerstwie Skarbu 
Państwa oferty na zakup od 10 do 79,99 proc. akcji krakowskiego 
Wierzynka - poinformowała Agnieszka Gorgunowska, dyrektor ds. 
marketingu poznańskiej spółki DGA SA, doradcy prywatyzacyjnego. 
#002002
Od pierwszego kwietnia członkowie Giełdy Papierów Wartościowych 
SA będą płacić za udział w tym rynku według nowej taryfy - 
poinformował we wtorek zarząd GPW SA.
#002003
975 mln euro pozyskała Telekomunikacja Polska SA dzięki 
programowi średnioterminowych papierów dłużnych, w którym doszło 
do emisji dwóch serii obligacji - poinformowała TP SA we 
wtorkowym komunikacie. 
#002004
Telefonia Lokalna SA, spółka zależna PSE SA i KGHM Polska 
Miedź SA, zamierza zainwestować w tym roku 700 mln zł w rozbudowę 
sieci telefonii stacjonarnej i usługi internetowe - poinformowała 
we wtorek rzeczniczka spółki. 
#002005
Toczy się 10 procesów przeciwko firmom stosującym nieuczciwą, 
wprowadzającą w błąd reklamę - poinformowała we wtorek na 
konferencji wiceprezes Urzędu Ochrony Konkurencji i Konsumentów 
Elżbieta Ostrowska. 
#002006
Prawdopodobnie trzy zakłady przetwórstwa mięsa utracą w 
najbliższym czasie uprawnienia eksportowe do Unii Europejskiej. 
Uprawnienia takie mają 23 zakłady - poinformował we wtorek 
Andrzej Komorowski, główny lekarz weterynarii. 
#002007
Niemiecka firma z branży lotniczej, Aviontech z Hamburga, kupi 
bielski zakład upadłego Przedsiębiorstwa Doświadczalno-
Produkcyjnego Szybownictwa PZL Bielsko - zadecydowała Rada 
Wierzycieli upadłej firmy. 
#002008
Sejmowa komisja skarbu, mimo licznych zastrzeżeń opozycji, 
przyjęła we wtorek w niemal niezmienionej wersji pilny rządowy 
projekt nowelizacji ustawy o komercjalizacji i prywatyzacji 
przedsiębiorstw państwowych. 
#002009
Rozwój przewozów towarowych z zastosowaniem transportu 
kombinowanego ma szanse usprawnić krajowy system transportowy - 
uważają posłowie z obradującej we wtorek sejmowej Komisji 
Transportu i Łączności. 
#002010
Rady Nadzorcze Dresdner Bank i Deutsche zatwierdziły we wtorek 
fuzję obu tych instytucji bankowych - poinformowano we 
Frankfurcie nad Menem. 
#002011
Trzy wielkie japońskie banki, czyli Sanwa, Asahi oraz Tokai, 
zapowiedziały we wtorek, że w przyszłym roku dokonają fuzji 
tworząc jeden z największych w świecie gigantów bankowych. 
#002012
Unia Europejska poparła stanowisko Tajlandii w sporze o 
antydumpingowe cławprowadzone w 1997 roku przez rząd Tajlandii 
na polskie profile, produkowane przez Hutę Katowice SA. 
Stanowisko USA i Japonii jest bardziej wyważone.
#002013
Giovanni Agnelli, honorowy prezes włoskiego koncernu 
motoryzacyjnego Fiat SpA, zaprzeczył twierdzeniom, jakoby Fiat 
miał być stopniowo sprzedawany amerykańskiemu koncernowi General 
Motors. 
#002014
Kurs akcji Fiata obniżył się w Mediolanie we wtorek - dzień po 
ogłoszeniu zawarcia sojuszu strategicznego między włoskim 
producentem samochodów i amerykańskim koncernem General Motors. 
#002015
Małe i średnie przedsiębiorstwa Unii Europejskiej popierają 
poszerzenie UE, ale tylko o kraje, które będą ściśle 
przestrzegały reguł unijnych - oświadczyło we wtorek ich 
zrzeszenie w Brukseli. 
#002016
Komisja Europejska sprzeciwiła się we wtorek fuzji dwóch 
szwedzkich producentów samochodów ciężarowych i autobusów - 
Volvo i Scanii. 
#002017
Polska będzie największym wystawcą zagranicznym na tegorocznych 
Targach Książki w Lipsku, poinformował dyrektor targów Oliver 
Zille. 
W rozpoczynających się 23 marca targach weźmie udział 135 
polskich wystawców. Swoją obecność zapowiedzieli m. in. Jerzy 
Pilch, Jerzy Ficowski, Tadeusz Różewicz oraz b. minister spraw 
zagranicznych, Władysław Bartoszewski. 
Na zakończenie pięciodniowej imprezy polska autorka Hanna Krall 
otrzyma Nagrodę Europejskiego Porozumienia. Książki Krall są 
"księgami pamięci i historii, które odkrywają ślady, z których 
składa się przeszłe i obecne życie" - czytamy w oświadczeniu, 
wydanym przez Stowarzyszenie Giełdy Niemieckich Księgarzy 
(Boersenverein des Deutschen Buchhandels) - jednego z fundatorów 
nagrody. 
Według danych oraganizatorów lipskich targów - drugiej co do 
wielkości po targach we Frankfurcie nad Menem imprezie tego typu 
w Niemczech - udział weźmie 1800 wystawców. 
#002018
Kilku polskich artystów prezentowało swoje prace na zakończonych 
właśnie największych na świecie targach sztuki Artexpo w Nowym 
Jorku.
#002019
"8 i 1/2 kobiety", kolejny film wybitnego brytyjskiego reżysera 
Petera Grenawaya ("The Pillow Book"), zgromadził tłumy na 
wtorkowym pokazie prasowym. Jest to czarna komedia o seksie.
#002020
Awinion - "europejskie miasto kultury 2000" i od 54 lat letnia 
stolica teatralna południowej Francji - będzie w tym roku 
europejskim miejscem spotkań twórców teatru ze Wschodu i Zachodu 
- powiedział Bernard Faivre d'Arcier. Polskę reprezentować 
będzie w tym roku spektakl "Magnetyzm serca" na podstawie 
Aleksandra Fredry w reżyserii Grzegorza Jarzyny.
#002021
Film "American Beauty", nominowany już do Oscarów, zyskał 
kolejne wyróżnienia. Stowarzyszenie Krytyków Filmowych Chicago 
przyznało temu filmowi trzy nagrody: dla Sama Mendesa za 
reżyserię, Kevina Spacey za główną rolę i Wesa Bentleya dla 
najbardziej obiecującego aktora.
#002022
Brytyjska firma PPL Therapeutics, która trzy lata temu 
sklonowała pierwsze na świecie zwierzę - owcę o imieniu Dolly, 
poinformowała o pierwszym na świecie sklonowaniu świń. Pięć 
zdrowych prosiaków o imionach Millie, Christa, Alexis, Carrel i 
Dotcom, sklonowanych z komórek dorosłego osobnika, przyszło na 
świat 5 marca. Sklonowano je jednak nieco inną metodą niż 
owieczkę Dolly.
Zdaniem naukowców, ten udany eksperyment może doprowadzić do 
powstania genetycznie zmodyfikowaych świn, których organy i 
pojedyńcze komórki można by przeszczepiać ludziom. Kliniczne 
próby mają rozpocząć się za cztery lata. 
Do tej pory poza pierwszym sklonowanym zwierzeciem - owca Dolly 
- genetycy sklonowali takze myszy, cieleta i rezusa. Trwaja tez 
prace nad sklonowaniem delfina, kota i psa. W Szanghaju 
sklonowano równiez embrion ludzki w najwczesniejszym stadium 
rozwoju, z komórki somatycznej pobranej z plodu. 
#002023
Językowi polskiemu najbardziej zagraża zubożenie i wulgaryzacja, 
a nie zalew angielszczyzny - stwierdzili uczeni na Prezydium 
Polskiej Akademii Nauk.
#002024
Wśród starszych mężczyzn cierpiących na nadciśnienie, zawały 
serca grożą dwukrotnie częściej osobom białym niż Murzynom - 
wynika z badań przeprowadzonych na 3300 osobach przez 
nowojorski Instytut Medyczny im. Alberta Einsteina.
#002025
Niecodzienny zabieg zmuszeni byli przeprowadzić lekarze jednego 
z brytyjskich szpitali. Dokonali przeszczepu nerki mężczyźnie, 
któremu religia zabrania poddawania się przetaczaniu krwi. 
#002026
Specjaliści uczestniczący w programie ONZ do spraw walki z AIDS 
twierdzą, że prace nad  substancjami wirusobójczymi, które 
mogłyby łatwo likwidować wirus HIV, są mocno zaawansowane.
#002027
Oksfordzki Słownik Języka Angielskiego (OED) jest od wtorku 
odpłatnie dostępny w Internecie dla instytucji naukowych i 
oświatowych, bibliotek, organizacji i firm.
John Simpson, naczelny redaktor OED, poinformował, że słownik 
będzie systematycznie aktualizowany, w tym roku co kwartał o 
tysiąc nowych słów lub ich zastosowań, będących w użyciu w 
różnych krajach. Szacuje się, że z 640 tysięcy wyrazów i 
zwrotów za dziesięć lat słownik rozrośnie się do około miliona 
trzystu tysięcy haseł.
#002028
Po dwóch latach rozmów przedstawiciele Unii Europejskiej i USA 
osiągnęli we wtorek wstępne porozumienie w sprawie ochrony 
danych osobowych. Pozwoli ono na rozwój handlu elekronicznego 
pomiędzy Europą i Ameryką.
#002029
Niemałe kłopoty sprawił swoim rodzicom kolumbijski 12-latek, 
który wraz z kolegami wysłał e-mail, grożąc śmiercią 
prezydentowi Kolumbii Andresowi Pastranie. 
#002030
Prezydent Aleksander Kwaśniewski uważa, że po strzelaninie w 
jeleniogórskim sądzie ministrowie sprawiedliwości i spraw 
wewnętrznych powinni wyciągnąć właściwe wnioski dotyczące 
ochrony gmachów sądowych.
Zdaniem prezydenta, "zdecydowane działanie podjęte przez policję 
i grupę antyterrorystyczną będą przestrogą dla świata 
przestępczego, że w takich sprawach i wobec takich wydarzeń nie 
będzie żadnej taryfy ulgowej". 
"Do tej pory sądziliśmy, że takie rzeczy zdarzają się na 
filmach i to nie polskich" - mówił prezydent.
#002031
Wątpliwości budzi nie tylko postępowanie policjantów 
wyprowadzających oskarżonych do toalety w jeleniogórskim sądzie -
oskarżeni, którzy strzelali w sądzie, na sali nie mieli 
kajdanek.  Decyzję o rozkuciu oskarżonych podejmuje 
przewodniczący składu sędziowskiego. Byli oni oskarżeni o 
zabójstwo i napady rozbójnicze.  W wyniku strzelaniny zabici 
zostali dwaj oskarżeni, zaś trzech policjantów raniły w nogi 
zdetonowane granaty.
Zdaniem Dariusza Łukaszewskiego, prezesa Sądu Okręgowego w 
Jeleniej Górze to konwojujący policjanci odpowiadają za 
bezpieczeństwo oskarżonych nie tylko podczas konwoju, ale i na 
sali rozpraw. Tego samego zdania jest również rzecznik prasowy 
Sądu Okręgowego we Wrocławiu Aleksander Ostrowski. "Konwojujący 
wprowadzają oskarżonego na salę w kajdankach. I wtedy 
przewodniczący nakazuje policjantom rozkuć oskarżonego, bądź 
pozostawić go w kajdankach" - wyjaśnił Ostrowski.
W trakcie procesu oskarżeni wielokrotnie wychodzili do toalety i 
najprawdopodobniej właśnie wtedy zdobyli schowane tam wcześniej 
trzy granaty i pistolet. Toaleta - znajdująca się niedaleko sali 
rozpraw, w której byli sądzeni oskarżeni - jest dostępna dla 
ludzi z zewnątrz. Nie wiadomo kto odpowiada za to, że mężczyznom 
udało się wnieść broń na salę sądową.
Prezes jeleniogórskiego sądu potwierdził dziennikarzom, że rok 
temu do sądu dotarły informację "jakoby ktoś z zewnątrz planował 
odbić oskarżonych":"Nie mieliśmy żadnego potwierdzenia tych 
informacji. Ponadto nic się nie działo przez tak długi czas. 
Przypuszczaliśmy, więc że informacja jest nieprawdziwa."
#002032
Dokonanie zabójstwa zarzuciła prokuratura 25-letniemu Wiesławowi 
W., który w nocy z niedzieli na poniedziałek w Rudzie Śląskiej 
śmiertelnie pobił 6-letniego Jarka. Podejrzany przyznaje się do 
pobicia dziecka.   Wiesław W. jest konkubentem matki 
skatowanego chłopca.
"W trakcie wizji lokalnej i sekcji zwłok ustalono, że Wiesław W. 
w ostatnich dniach co najmniej dwukrotnie znęcał się nad 
chłopczykiem:  bił go i przypalał papierosami. Nie można było
wykazać, czy maltretował Jarka już wcześniej" - powiedziała PAP
prowadząca sprawę prok. Lucyna Skrzyczek z Prokuratury Rejonowej
w Rudzie Śląskiej.
We wtorek prok. Skrzyczek przez ponad godzinę przesłuchiwała 
podejrzanego w miejscowej komendzie policji. Po wizji lokalnej, 
sekcji zwłok i przesłuchaniu prokurator postawiła Wiesławowi W. 
zarzut zabójstwa.
#002033
Trzynaście osób, w tym były prezes dwóch łódzkich fabryk i b. 
policjant sądowy, zostało oskarżonych w sprawie tzw. łódzkiej 
ośmiornicy. 
Jest to kolejny z kilkudziesięciu zapowiadanych przez 
prokuraturę aktów oskarżenia w sprawie "ośmiornicy" - związku o 
charakterze mafijnym, zajmującym się od 1993 r. głównie 
oszustwami gospodarczymi i podatkowymi. Dotyczy osób związanych 
z tzw. wątkiem winiarskim, wyodrębnionym z całości postępowania 
i najbardziej rozpracowanym fragmentem działalności mafii.
#002034
Polak Andrzej C. został skazany w rozprawie apelacyjnej przez 
rumuński Sąd Najwyższy na 23 lata więzienia za zabicie w 1996 
w Bukareszcie Libańczyka. Polaka obwiniono o zasztyletowanie 
ponad 30 ciosami w pokoju hotelowym Melhema Bassama, właściciela 
największej w Bukareszcie dyskoteki "Why Not". 
Jak podaje agencja AFP, współwinna morderstwa Polka jest 
poszukiwana do tej pory przez Interpol.
Kazimierz Jurczak, polski konsul w Bukareszcie, powiedział w 
rozmowie z PAP, że proces miał charakter poszlakowy, a Andrzejowi 
C., który przyjechał do Bukaresztu jako kierowca współoskarżonej 
Iwony S., nie udowodniono winy do końca, a sąd potraktował go 
jako wynajętego mordercę.   Wg konsula Polak, który nie przyznał 
się do winy, padł ofiarą porachunków między rodzinami arabskimi. 
#002035
Jedna osoba zginęła, a druga została ranna w poniedziałek 
wieczorem w strzelaninie w pobliżu pl. Hallera na warszawskiej 
Pradze.
#002036
"Sąd nie jest odpowiednio zabezpieczony, ale tak jest z 
większością sądów w całej Polsce" - powiedział dziennikarzom
Dariusz Łukaszewski, prezes Sądu Okręgowego w Jeleniej Górze.
Aby stworzyć odpowiednie warunki bezpieczeństwa w sądzie, 
należałoby - zdaniem prezesa - zamontować na salach sądowych
klatki odgradzające oskarżonych od pozostałej części sali, 
systemy monitorujące oraz bramki do wykrywania metalu. 
#002037
Weterynarz uczestniczący w obławie na tygrysa, który uciekł z 
warszawskiego cyrku, poniósł śmierć od przeznaczonej dla 
zwierzęcia policyjnej kuli. Prokuratura bada okoliczności 
tragedii. Policja ubolewa w związku z wypadkiem.
W niewyjaśnionych dotąd okolicznościach we wtorek rano trzy 
tygrysy wydostały się z klatek z cyrku "Korona" na warszawskim 
Tarchominie. Dwa schwytano od razu; trzeci - tygrys sumatryjski -
wydostał się poza teren cyrku. 
Wymykając się obławie zwierzę napotkało na swej drodze 
weterynarza, który próbował trafić je nabojem usypiającym. 
Tygrys rzucił się na mężczyznę, powalił go na ziemię, po czym 
pobiegł dalej. Gdy weterynarz wstawał, trafiła go kula, którą 
najprawdopodobniej wystrzelił biegnący kilka metrów dalej 
policjant. W końcu także zwierzę padło martwe.
Pytany jak to się stało, że tygrysy wydostały się z cyrku, 
Ryszard Pietrzykowski z zespołu prasowego Komendy Stołecznej 
Policji odpowiedział, że badane są różne wersje: "być może to 
ekolodzy wypuścili tygrysy, a może jest to zwykłe zaniedbanie 
pracowników cyrku". 
Podczas akcji na miejscu nie było karetki pogotowia. Według 
świadków, karetka do rannego weterynarza przyjechała po około 15 
minutach.
#002038
Pewna Gujanka przez dziesięć lat żyła z nożyczkami 
chirurgicznymi w klatce piersiowej. Dowiedziała się o tym, kiedy 
trafiła do szpitala, pokaleczona przez męża nożem i szpikulcem 
do kruszenia lodu.
Zdjęcie rentgenowskie nie pozostawiało wątpliwości - w piersi 
kobiety tkwiły nożyczki, pozostawione tam przez lekarzy, którzy, 
operowali ją dziesięć lat temu w tym samym szpitalu w Georgetown.
Towarzystwo Medyczne Gujany zapowiedziało, że kobieta otrzyma 
odszkodowanie. W najbliższym czasie lekarze mają jej usunąć 
zapomniane nożyczki. 
#002039
Czeski żaglowiec "Victoria" - replika słynnego statku Magellana -
uczestniczący w polsko-czeskiej wyprawie szlakiem Magellana 
dotarł na Martynikę.
#002040
Naukowcy odkryli, że londyńscy taksówkarze mają większą od 
innych ludzi część mózgu zwaną hippokampem, która odpowiada za 
orientację.
#002041
Pewna brytyjska szkoła, która miała najgorsze wyniki w całym 
kraju, jeżeli chodzi o frekwencję, rozwiązała ten problem płacąc 
uczniom za chodzenie na lekcje.
#002042
990 wietnamskich par pobierze się na gigantycznym ślubie, który 
odbędzie się dla uczczenia 990-rocznicy założenia stolicy 
Wietnamu Hanoi.
#002043
Selekcjoner piłkarskiej reprezentacji Polski Jerzy Engel 
powołał 12 zawodników z zagranicznych klubów na towarzyski mecz 
z Węgrami zaplanowany na 29 marca w Debreczynie. 
#002044
W Osace reprezentacja Polski w hokeju na trawie pokonała we 
wtorek W.Brytanię 5:2 (1:0) w turnieju kwalifikacyjnym do 
igrzysk w Sydney i awansowała na drugie miejsce w grupie A.
#002045
Hokeiści Dworów Unii Oświęcim i Podhala Nowy Targ, wystąpią w 
finale mistrzostw Polski. Oba zespoły we wtorek wygrały po raz 
trzeci mecze w drugiej rundzie play off i awansowały do finału. 
Unia broni tytułu mistrza Polski. 
#002046
Mariusz Dąbrowski (ZKS Koszalin) zajmując trzecią lokatę w 
zapaśniczym turnieju w stylu wolnym, który odbył się w 
meksykańskiej miejscowości Queretaro, wywalczył dla Polski 
miejsce w igrzyskach Sydney 2000 w wadze 69 kg.
#002047
Nie wszystkie pierwszoligowe kluby wywiązują się z wymogu 
wpuszczania na mecze kibiców drużyny przyjezdnej - poinformował 
prezes PZPN Michał Listkiewicz.
#002048
We Wrocławiu odbyło się, przeprowadzone przez Polską Ligę 
Koszykówki, losowanie par finałowego turnieju Pucharu Polski 
koszykarzy, który rozegrany zostanie we Wrocławiu 25-26 marca.
#002049
Trzy polskie załogi wezmą udział w Rajdzie Portugalii - 
czwartej eliminacji rajdowych mistrzostw świata - który odbędzie 
się w dniach 16-19 marca.
#002050
Rozstawiony z numerem jeden Andre Agassi został wyeliminowany 
z turnieju tenisistów w Indian Wells w Kalifornii (pula nagród 
2,9 mln dolarów). Amerykanin w pierwszej rundzie przegrał z 
Marokańczykiem Hichamem Arazim 3:6, 6:3, 3:6.
#002051
Real Madryt zawiesił na 45 dni Nicolasa Anelkę, który odmówił 
udziału w treningach. Piłkarz w tym okresie straci ok. 60 mln 
peset (349,6 tys. USD). 
#002052
Holender Michael Boogerd wygrał siódmy etap kolarskiego wyścigu 
Tirreno-Adriatico, którego trasa liczyła 210 km i prowadziła z 
Teramo do Torricella Sicura. 
#002053
Niemiecki kolarz Jan Ullrich, zwycięzca Tour de France w 1997 
roku i mistrz świata w jeździe na czas, nie weźmie udziału w 
sobotnim klasyku Mediolan - San Remo. 26-letni zawodnik uważa, 
że obecnie jest w słabej formie.
#002054
Po pięciu dniach wizyty w RPA, Komisja Techniczna 
Międzynarodowej Federacji Piłki Nożnej (FIFA) pozytywnie 
oceniła, we wtorek, gotowość tego kraju do organizacji 
piłkarskich mistrzostw świata 2006 roku. 
#002055
Policja Rotterdamu traktuje wtorkowe spotkanie Chelsea - 
Feyenoord Rotterdam w Lidze Mistrzów, jako próbę generalną 
środków bezpieczeństwa, które będą stosowane podczas finału 
piłkarskich mistrzostw Europy 2000 roku. 
#002056
Holenderska gwiazda futbolu niedawnej przeszłości - Ruud 
Gullit powiedział we wtorek, że w dającej się przewidzieć 
przyszłości "absolutnie nie ma ambicji" trenerskich i odrzucił 
kilka lukratywnych ofert takiej pracy.
#002057
Sąd w Sofii pozwolił Marinowi Zdrawkowowi na zmianę imienia i 
nazwiska na... Manchester United. Wcześniej sąd niższej 
instancji odrzucił prośbę fana angielskiej drużyny piłkarskiej. 
#002058
Pochmurno z przejaśnieniami i przelotne opady deszczu ze 
śniegiem. Temp. maks. od 2 st. na północnym wschodzie do 5 st. 
na krańcach zachodnich. Wiatr słaby i umiarkowany, na zachodzie 
i Wybrzeżu dość silny, zachodni i północno-zachodni. 
Ciśnienie w południe w Warszawie 993 hPa i będzie powoli
rosło. W stolicy pochmurno z przejaśnieniami, przelotne opady
deszczu ze śniegiem. Temp. maks. 3 st. 
#002059
Prezydent Włoch Azeglio Ciampi w drugim dniu oficjalnej wizyty 
w Polsce zapewnił w Sejmie, że Europa nie zapomni zasług Polski 
dla zjednoczenia krajów europejskich, a także działalności 
papieża - Polaka. 
Prezydent Ciampi odwiedził także Kraków  oraz Oświęcim, gdzie w 
obozie KL Auschwitz I i KL Birkenau złożył kwiaty i oddał hołd 
pomordowanym. 
#002060
Pomieszczenia po Sądzie Apelacyjnym dostaną wydziały odwoławcze 
warszawskiego Sądu Okręgowego - zdecydował premier Jerzy Buzek, 
zmieniając pierwotne decyzje urzędników swojej kancelarii. Na 
początku marca Sąd Apelacyjny w Warszawie opuścił pomieszczenia 
gmachu kancelarii premiera przy ul. Chopina, przenosząc się do 
nowej siedziby w nowo otwartym Pałacu Sprawiedliwości.
#002061
Sąd Rejonowy w Jeleniej Górze aresztował 4 mężczyzn, 
podejrzanych o udział w poniedziałkowej strzelaninie w 
tamtejszym sądzie. 
Tymczasem, jak ustalił Inspektorat Komendy Głównej Policji, 
policjanci konwojujący oskarżonych do toalety w jeleniogórskim 
sądzie zaniedbali swoje obowiązki. Reakcję antyterrorystów 
Inspektorat ocenił jako "profesjonalną i prawidłową". 
Podczas strzelaniny na korytarzu Sądu Okręgowego w Jeleniej Górze 
zginęło w poniedziałek dwóch przestępców, a zdetonowane przez 
bandytów granaty raniły w nogi trzech policjantów. 
#002062
Wg przewodniczącego sejmowej Komisji Administracji i Spraw 
Wewnętrznych Jana Marii Rokity wydarzenia które miały miejsce w 
jeleniogórskim sądzie, to skandal. "Policja w Polsce działa tak 
jak całe państwo. Instytucje są słabe, władza jest nieskuteczna, 
administracja jest poddana korupcji, państwo jest bardzo 
osłabione po 1993 r. Od tamtego czasu wyraźnie wzrasta korupcja 
w państwie"  - mówił Rokita w radiowej "Trójce". "Policja to
100-tysięczny koncern, który nie jest ani dobrze organizowany,
ani nowocześnie zarządzany, ani nie ma misji, ani zdrowego 
systemu płac, ani nie ma warunków wewnętrznej konkurencji
motywujących do lepszej pracy."
#002063
Wydarzenia z Jeleniej Góry to bardzo poważny i miejmy nadzieję, 
że ostateczny sygnał do tego, by radykalnie poprawić warunki 
pracy sądów i podnieść autorytet sędziów - uważa Krajowa Rada 
Sądownictwa. 
Przewodniczący Rady, sędzia Włodzimierz Olszewski powiedział, że 
katastrofalne warunki pracy sądów, podobnie jak wypowiedzi 
polityków pod adresem sędziów, ustawicznie obniżają autorytet 
trzeciej władzy. Żądania materialne, wysuwane przez sędziów, 
nazwał "najbardziej legalnym z protestów". 
"Jeśli pamiętać, że sytuacja sądownictwa jest zła, to co 
powiedzieć o tym, że w 2001 r. pod orzecznictwo sądów trafią 
sprawy z likwidowanych kolegiów do spraw wykroczeń? Poza tym 
przyjęcie przez parlament nowelizacji uznającej jazdę po 
pijanemu za przestępstwo to dodatkowe 200 tys. spraw dla sądów. 
Być może więc za rok o tej porze będziemy musieli ogłosić 
upadłość sądownictwa, bo żadnej sprawy nie będzie można załatwić 
w rozsądnym terminie" - dodała rzeczniczka Rady.
#002064
Ministerstwo sprawiedliwości postanowiło kupić wszystkim sądom 
okręgowym i większym rejonowym bramki magnetyczne do wykrywania 
metali - dowiedział się dziennikarz PAP ze źródła zbliżonego do 
kierownictwa resortu.
#002065
System szkolenia oraz doskonalenia zawodowego policjantów nie 
jest dobry - uważa NIK. Policjanci mają częściej szkolenia 
teoretyczne niż praktyczne, a ćwiczenia na strzelnicy odbywają 
się za rzadko. NIK przeprowadziła kontrolę w okresie od grudnia 
1998 do czerwca 1999. W związku z ostatnimi wydarzeniami NIK 
przypomniała te wyniki. 
#002066
Zarząd telewizji publicznej przyjął dymisję dyrektora łódzkiego 
ośrodka TVP, Witolda Skomorowskiego i zdecydował o rozwiązaniu 
umów o pracę z dziennikarzami, odpowiedzialnymi za emisję 
wywiadu z Piotrowskim. We wtorek po południu Skomorowski podał 
się do dymisji. Również we wtorek Krajowa Rada Radiofonii i 
Telewizji jednogłośnie stwierdziła, że wywiad z zabójcą ks. 
Popiełuszki naruszył podstawowe zasady telewizji publicznej. 
Emisję wywiadu z mordercą księdza Popiełuszki potępili w środę 
posłowie z AWS i UW na zwołanej w Sejmie konferencji prasowej 
pt. "Czy telewizja publiczna może promować mordercę". 
Autorzy wywiadu z Piotrowskim "w sposób jaskrawy naruszyli 
+Zasady etyczne dziennikarstwa w telewizji publicznej+" - orzekła  
Komisja Etyki TVP. 
Dwaj dziennikarze łódzkiej telewizji rozmawiali z b. kapitanem SB 
9 marca w Hotelu Grand przed konferencją prasową, podczas której 
Piotrowski reklamował nowy tygodnik. Piotrowski, odbywający karę 
15 lat więzienia, spotkał się z dziennikarzami w czasie 
sześciodniowej przepustki. W wywiadzie usiłował pomniejszyć 
swoją rolę w zbrodni, argumentując m.in., że ksiądz Popiełuszko 
"zginął przypadkowo, próbując uwolnić się z więzów" oraz że to 
Leszek Pękala i Waldemar Chmielewski (oficerowie SB, którzy razem
z Piotrowskim porwali Popiełuszkę i jego kierowcę) związali 
księdza tak niefortunnie.
#002067
Sejm odrzucił pilny rządowy projekt ustawy o przebaczeniu i 
puszczeniu w niepamięć niektórych przestępstw przeciwko 
Rzeczypospolitej Polskiej.  
Rządowy projekt ustawy o abolicji dla szpiegów od początku 
wzbudzał wiele kontrowersji. Przeciwne jego rozwiązaniom były 
opozycyjne kluby SLD i PSL. Swoje wątpliwości wyrażał też 
prezydent  Aleksander Kwaśniewski.
Posłowie koalicji ubolewają nad odrzuceniem projektu; zdaniem 
opozycji głosowanie  to dowód, że w Sejmie wygrał rozsądek. 
#002068
PSL domaga się od koalicji, by wskazała wspólnego kandydata na 
prezesa IPN spośród osób zgłoszonych do Kolegium Instytutu. 
Andrzej Szkaradek (AWS) zapewnia, że jeszcze w tym tygodniu 
odbędą się rozmowy na ten temat. Unia Wolności krytycznie 
odniosła się do pomysłu. 
Bez prezesa Instytut nie może rozpocząć działalności. Ustawa o 
Instytucie Pamięci Narodowej weszła w życie ponad rok temu. Od 
tego czasu zawieszone są śledztwa w sprawie zbrodni 
hitlerowskich i stalinowskich, bo nie może działać również 
Główna Komisja Ścigania Zbrodni przeciwko Narodowi Polskiemu. 
#002069
Światowy Związek Żołnierzy AK domaga się takiej nowelizacji 
ustawy o Instytucie Pamięci Narodowej, by śledztwa w sprawie 
hitlerowskich i stalinowskich zbrodni toczyły się niezależnie od 
wyboru prezesa IPN. W liście otwartym do prezydenta RP, premiera,
marszałków Sejmu i Senatu, ministrów spraw wewnętrznych i 
sprawiedliwości oraz do parlamentarzystów ŚZŻAK domaga się 
uchwalenia w trybie pilnym nowelizacji ustawy o IPN, 
umożliwiającej prowadzenie spraw karnych niezależnie od 
powołania prezesa Instytutu. 
Żądają podania do publicznej wiadomości wykazu funkcjonariuszy 
UB, sędziów i prokuratorów, którzy prowadzili śledztwa,
oskarżali i orzekali wyroki, uznane następnie przez sądy za 
bezpodstawne. 
Domagają się, by Rada Ministrów wystąpiła do prezydenta o 
degradację do stopnia szeregowca wszystkich wojskowych sędziów, 
prokuratorów i oficerów śledczych UB, którzy uczestniczyli w 
sprawach objętych później rehabilitacją.
#002070
Dopóki b. szef UKFiT Jacek Dębski sam formalnie nie zawiadomi 
prokuratury, że był szantażowany przez "wysokiego urzędnika 
AWS", prokuratura nie może wszcząć śledztwa w tej sprawie - 
mówi szef warszawskiej prokuratury. Warszawska Prokuratura 
Okręgowa zwróciła się już do Jacka Dębskiego, aby formalnie 
zawiadomił ją o tym, że był szantażowany.
#002071
Pięciu z 12 oskarżonych o niszczenie dokumentów po byłej PZPR 
uniknęło procesu. Sąd Rejonowy w Poznaniu umorzył w środę 
postępowanie wobec głównego oskarżonego i czterech innych - ze 
względu na przedawnienie. Proces będzie kontynuowany przeciwko 
pozostałym oskarżonym, ale musi skończyć się przed końcem maja, 
kiedy mija 10 lat od popełnienia przestępstwa przez pozostałych 
oskarżonych. W przeciwnym wypadku sprawa zostanie umorzona. 
#002072
Zeznający w procesie ZOMO-wców, oskarżonych o pacyfikację dwóch 
kopalń w grudniu 1981, utrzymują, że "wojsko nie strzelało". 
Katowicki sąd przesłuchiwał w środę wojskowych biorących udział 
w operacji pod kopalnią "Wujek". 
To już drugi proces w  tej sprawie. Poprzedni zakończył się po 
4,5 roku. Wobec 11 ZOMO-wców umorzono postępowanie, 11 sąd 
uniewinnił. Sąd Apelacyjny uchylił tamten wyrok.
#002073
Lider "Samoobrony" Andrzej Lepper zapowiedział, że będzie 
kandydował w nadchodzących wyborach prezydenckich. Swoją 
kampanię przedwyborczą zamierza rozpocząć w maju w Koszalińskiem 
- "na swojej ziemi rodzinnej". Lider "Samoobrony" uważa, że ma 
realne szanse na wejście do drugiej tury wyborów, zwłaszcza 
jeśli - jak mówił - "ludzie dowiedzą się, że to Kwaśniewski jako 
poseł w lipcu 1994 głosował za eksmisją ludzi na bruk oraz że 
podpisał ustawy dotyczące reformy służby zdrowia i szkolnictwa i 
że odpowiada za nie".
#002074
Zwierzchnik Cerkwi prawosławnej w Polsce zwrócił się do premiera 
o odłożenie w czasie realizacji projektu powiększenia 
Białowieskiego Parku Narodowego i odpowiednie przygotowanie do 
nowej koncepcji mieszkańców. W liście do Jerzego Buzka 
metropolita Sawa napisał, że rozumie narastające niezadowolenie 
ludności "gmin puszczańskich", która obawia się pogorszenia, i 
tak trudnej, sytuacji ekonomicznej. 
Wg zwierzchnika Cerkwi, dotychczas nic nie wyszło z inicjatyw 
wspomagających rozwój gmin puszczańskich, które zakładał 
"Kontrakt dla Puszczy Białowieskiej" (ogłoszony przez resort 
ochrony środowiska przed dwoma laty). "Mało tego, racje 
społeczne i ekonomiczne przestały się liczyć. Liczy się tylko 
ochrona przyrody, bez ochrony miejscowej ludności. Jest to 
nieporozumienie" - napisał metropolita.
#002075
Spisy: ludności, nieruchomości i rolny, planowane na połowę 2002 
r., będą kosztować ok. 600 mln zł - poinformował dziennikarzy 
prezes GUS Tadeusz Toczyński. W środę rząd przyjął pierwsze 
rozporządzenia przygotowujące do przeprowadzenia spisów 
powszechnych. Dotyczą one m.in. zasad obliczania wynagrodzeń i 
nagród dla osób zaangażowanych w pracę nad spisami.
#002076
Polska Marynarka Wojenna wzbogaciła się o nowy okręt. W 
największej na świecie bazie morskiej w Norfolk odbyła się 
uroczystość przekazania polskiej flocie wojennej okrętu USS 
"Clark", wycofanego z marynarki USA. Do Polski fregata dopłynie 
w maju.	
#002077
Rząd Litwy uznał za celowe podpisanie polsko-litewskiej 
międzypaństwowej umowy o współpracy w dziedzinie obronności.
Rząd postanowił zwrócić się do prezydenta Litwy Valdasa Adamkusa 
o udzielenie ministrowi ochrony kraju Czeslovasowi 
Stankevicziusowi pełnomocnictw do wynegocjowania, parafowania i 
podpisania takiej umowy. Od 1993 współpraca obu krajów w dziedzinie
obronności odbywa się tylko na podstawie umów resortowych.
#002078
Bez ekscesów i interwencji milicji zakończył się w Mińsku 
opozycyjny Marsz Wolności II. Wzięło w nim udział ponad 20 
tys. ludzi. Marsz był kontynuacją zeszłorocznej, największej 
od lat demonstracji, zakończonej starciami z milicją. 
Zorganizowali go w szóstą rocznicę uchwalenia pierwszej 
konstytucji niepodległego państwa białoruskiego politycy tzw. 
Młodej Fali, reprezentujący zjednoczoną białoruską opozycję. 
#002079
Szef sztabu generalnego armii rosyjskiej gen. Anatolij Kwasznin 
zapowiedział, że siły federalne przechodzą w Czeczenii do nowego 
etapu działań, którego celem jest pozbawienie separatystów 
przywództwa. Oddziały federalne przystępują do "operacji 
specjalnych, których celem jest pozbawienie przywództwa 
działające tam bandyckie formacje" - oświadczył generał na 
konferencji prasowej. Zapowiedział, że z dowódcami separatystów 
Rosjanie będą postępować "tak jak z Radujewem lub likwidować ich 
w razie potrzeby". 
#002080
NATO i Rosja uczyniły kolejny krok ku normalizacji stosunków.
W Brukseli zebrała się Stała Wspólna Rada NATO. Na porządku
dziennym znalazł się - po raz pierwszy od roku - inny temat niż
współdziałanie na Bałkanach. Wymieniono również poglądy nt.
koncepcji strategicznych obu stron oraz kwestie rozbrojenia. 
#002081
Prezydenci Jacques Chirac i Bill Clinton w środowej rozmowie 
telefonicznej wyrazili "pewne zaniepokojenie" sytuacją w Kosowie 
i zażądali spotkania Grupy Kontaktowej ds. byłej Jugosławii - 
podało biuro prasowe francuskiego prezydenta.
Podczas rozmowy, do której doszło z inicjatywy prezydenta USA 
Clintona, obydwaj przywódcy potwierdzili "znaczenie misji ONZ w 
Kosowie oraz solidarną postawę sojuszników wobec ekstremistrów 
bez względu z której są strony".	
#002082
Prezydent Jugosławii Slobodan Miloszević oskarżył ONZ o 
finansowanie terroryzmu w Kosowie i wyraził opinię, że ONZ-owska 
misja powinna opuścić prowincję - podała oficjalna 
jugosłowiańska agencja Tanjug. Wg Miloszevicia, jugosłowiańska 
armia i siły bezpieczeństwa są w stanie zapewnić bezpieczeństwo 
wszystkim mieszkańcom Kosowa.
#002083
Francuscy żołnierze KFOR użyli gazu łzawiącego, by rozpędzić 
tłum kilkuset Serbów, którzy próbowali wtargnąć do nowo 
utworzonej "strefy bezpieczeństwa" w północnej części Kosovskiej 
Mitrovicy. 
W środę NATO zatwierdziło decyzję o wysłaniu 2 dodatkowych 
batalionów - francuskiego i włoskiego - dla wzmocnienia sił 
pokojowych KFOR w Kosovskiej Mitrovicy. 
#002084
Wiceprezydent Al Gore z Partii Demokratycznej i gubernator 
Teksasu George W. Bush z Partii Republikańskiej zapewnili sobie 
formalnie nominacje swoich ugrupowań na kandydatów w 
listopadowych wyborach prezydenckich. Gore i Bush pewnie wygrali 
wtorkowe prawybory w sześciu południowych stanach USA - na 
Florydzie, w Missisipi, Oklahomie, Tennessee, Teksasie i 
Luizjanie, gwarantując sobie poparcie ponad połowy delegatów na 
konwencje swoich partii, które oficjalnie zadecydują o 
nominacjach.
#002085
Amerykański sekretarz obrony William Cohen zakończył historyczną 
wizytę w Wietnamie. Kolejnym etapem jego azjatyckiej podróży 
jest Japonia. Cohen był pierwszym tak wysokiej rangi 
przedstawicielem administracji USA odwiedzającym Wietnam od 
czasu zakończenia wojny wietnamskiej w 1975 r. Na miejscu 
przeprowadził rozmowy na najwyższym szczeblu. Na konferencji w 
Akademii Wojskowej w Hanoi przedstawił również amerykańską 
doktrynę w kwestii bezpieczeństwa w regionie Azji i Pacyfiku.
#002086
Podczas środowej sesji Giełdy Papierów Wartościowych wzrósł 
kurs 98 akcji, 87 spadł, a 35 nie zmienił się, w tym na rynku 
NFI wzrosły notowania pięciu funduszy, pięciu spadły i pięciu nie 
zmieniły się. Indeks rynku podstawowego WIG wzrósł o 0,2 proc.,
do 21.666,2pkt.
#002087
Środowe spadki cen na warszawskiej giełdzie były reakcją na duże 
spadki odnotowane na głównych giełdach światowych, ale 
zachowanie polskiego rynku było lepsze niż można się było tego 
spodziewać - uważa Marek Pokrywka, makler DM BOŚ.
"Biorąc pod uwagę skalę spadków na światowych giełdach, zniżki 
na polskim rynku były mniejsze niż można było się tego 
spodziewać" - powiedział. W środę WIG wzrósł bowiem o 0,2 proc., 
MIDWIG spadł o 0,1 proc. Największą zniżkę wśród indeksów 
zanotował WIG-20, który stracił 1 proc.
"Spadek wartości obrotów w porównaniu z poprzednią sesją 
świadczy o tym, że inwestorzy nie akceptują obecnych cen akcji 
spółek, aby zamykać pozycje" - powiedział makler.
Jego zdaniem, jeśli w najbliższym czasie doszłoby do poprawy 
koniunktury na światowych giełdach, to nasz rynek powinien 
zacząć rosnąć.
Po środowym spadku WIG 20 nadal utrzymuje się powyżej górnej 
linii długoterminowego trendu wzrostowego.
"Dopóki WIG 20 utrzymuje się powyżej górnej linii 
długoterminowego kanału wzrostowego (2.250-2.260 pkt.), szanse na 
kolejną falę wzrostową są dosyć spore" - powiedział Marek 
Pokrywka.
#002088
Inflacja w lutym wzrosła o 0,9 proc., a rok do roku - do 10,4 
proc. z 10,1 proc. w styczniu - podał Główny Urząd Statystyczny. 
#002089
Po danych GUS o inflacji w lutym nie widać jeszcze zdecydowanej 
tendencji do wyhamowania zwiększonej presji inflacyjnej, nie 
wiadomo więc, czy lutowa podwyżka stóp procentowych wystarczy 
dla osiągnięcia celu inflacyjnego - powiedział PAP w środę 
członek RPP Bogusław Grabowski. 
#002090
Cykl podwyżek stóp procentowych jest definitywnie zakończony. 
Natomiast, obniżka stóp przez RPP zacznie się pod koniec drugiego 
lub na początku trzeciego kwartału 2000 roku - uważa prof. 
Stanisław Gomułka z London School of Economics.
#002091
Deficyt budżetu państwa po lutym wzrósł do 29,3 proc., czyli 
do 4.511,8 mln zł, wobec 5,7 proc. po styczniu - poinformowało w 
środę Ministerstwo Finansów w komunikacie. 
#002092
Potencjał gospodarki ciągle daje szanse na wzrost PBK w 2000 
roku powyżej 5 proc. Inflacja może nie spaść poniżej 10 proc. - 
uważa prezes Nicom Consulting Henryka Bochniarz. 
#002093
W środę złoty osłabł o 0,004 proc. w porównaniu do wtorkowego 
zamknięcia, osiagając poziom 6,15 proc. powyżej parytetu - 
poinformował Marek Zuber, analityk Banku Przemysłowo-Handlowego. 
#002094
powiedziała w środę, że nie przewiduje radykalnego lecz 
stopniowy spadek deficytu obrotów bieżących - do około 7 proc. 
PKB w 2000 roku. 
#002095
Wynik finansowy netto w przedsiębiorstwach w 1999 r. w 
stosunku do 1998 r. obniżył się o 90,4 proc., a wynik finansowy 
brutto o 23,6 proc. - podał w środę Główny Urząd Statystyczny. 
#002096
Środowe spadki cen na warszawskiej giełdzie były reakcją na 
duże spadki odnotowane na głównych giełdach światowych, ale 
zachowanie polskiego rynku było lepsze niż można się było tego 
spodziewać - uważa Marek Pokrywka, makler DM BOŚ.
#002097
Ministerstwo Finansów sprzedało w środę całą oferowaną pulę 
obligacji 10-letnich o oprocentowaniu stałym, wartości 500 mln 
zł - podał NBP w komunikacie. W stosunku do styczniowego 
przetargu tych papierów, ich rentowność wzrosła. 
#002098
Formuła banków lokalnych tworzonych przez samorządy nie 
sprawdziła się w Polsce - powiedziała w środę w Krakowie prezes 
NBP Hanna Gronkiewicz-Waltz podczas konferencji "Banki jako 
instytucje wspierające rozwój regionalny". 
#002099
Energetyka Poznańska SA nie wyłączy w czwartek prądu PKP - 
poinformował w środę Arkadiusz Dobień z Energetyki Poznańskiej SA. 
#002100
Średnie zatrudnienie w przemyśle lekkim w zakładach z załogą 
powyżej 5 osób w ubiegłym roku zmniejszyło się o 7,1 proc. w 
porównaniu do 1998 roku. Wyniosło 384 tys. pracowników - wynika 
z raportu Ministerstwa Gospodarki.
#002101
Telefonia Lokalna SA z Wrocławia i Netia Mazowsze SA wygrały 
przetarg na wybór podmiotu, któremu będzie wydana koncesja na 
świadczenie usług telekomunikacyjnych na obszarze warszawskiej 
strefy numeracyjnej - poinformował w środę w komunikacie 
minister łączności. 
#002102
W drugim kwartale roku abonenci wrocławskiej spółki Telefonia 
Lokalna SA uzyskają możliwość zakupu stałego abonamentu 
zapewniającego dostęp do internetu. Usługa będzie o połowę 
tańsza niż oferowana teraz przez Telekomunikację Polską SA.
#002103
KGHM, PKN, Polskie Sieci Energetyczne SA, grupa Prokom i PZU 
Życie SA obejmą prawie 54 proc. akcji spółki Telewizja Familijna 
SA za 120 mln zł.
#002104
Prokom SA wyda w tym roku na inwestycje internetowe 
przynajmniej 200 mln zł - poinformował w środę Ryszard Krauze, 
prezes Prokomu SA.
#002105
Stomil Sanok SA wezwał w środę do sprzedaży 900 tys. własnych 
akcji, po 40 zł za akcję.
#002106
Viscoplast zamierza przeznaczyć około 36 proc. ubiegłorocznego 
zysku netto na wypłatę dywidendy - poinformowała spółka w 
środowym komunikacie. 
#002107
Wrocławski dystrybutor sprzętu komputerowego, firma AB SA, 
zamierza w maju przyszłego roku zadebiutować na giełdzie - 
poinformowała Beata Pogorzelska z AB. 
#002108
16 z 56 cukrowni zrzeszonych w holdingach uregulowało całość 
zobowiązań wobec plantatorów - poinformował w środę Krzysztof 
Jeznach z Ministerstwa Skarbu Państwa podczas posiedzenia 
sejmowej Komisji Rolnictwa i Rozwoju Wsi. 
#002109
W 2000 roku Polska otrzyma 120 mln USD kredytu z Banku 
Światowego na wspieranie rolnictwa. Pieniądze te zostaną 
przyznane wszystkim 16 województwom - poinformował w środę 
Henryk Wujec, wiceminister rolnictwa.
#002110
Austriacki producent piwa Brau-Union AG złożył akcjonariuszom 
Browarów Warszawskich "Królewskich" ofertę nabycia 75 proc. 
akcji BW "K" - poinformował w środę na konferencji prasowej 
prezes Brau-Union Karl Bueche. 
#002111
Central Europe Trust Polska Sp. z o.o. będzie doradcą w 
procesie prywatyzacji Gliwickiego Przedsiębiorstwa Urządzeń 
Transportowych Zremb SA z siedzibą w Gliwicach - poinformowało w 
środę Ministerstwo Skarbu Państwa. 
#002112
Cztery firmy znalazły się na krótkiej liście do zakupu udziałów 
Dyrekcji Eksploatacji Cystern -poinformował we wtorek PAP Janusz 
Kwiatkowski, rzecznik prasowy Nafty Polskiej. 
#002113
Kluby parlamentarne zaakceptowały w środę stopniowe 
przekształcanie Polskiego Centrum Badań i Certyfikacji w Polskie 
Centrum Akredytacji, które zaczęłoby działać nie od początku 
2001 roku, jak zakładano wcześniej, ale od 2003 roku.
#002114
Brytyjski producent materiałów budowlanych RMC READYMIX objął 
89,65 proc udziałów Cementowni Chełm SA, stając się jej kolejnym 
inwestorem strategicznym - podano na środowej konferencji 
prasowej w Chełmie. 
#002115
Przychody ze sprzedaży za pośrednictwem internetu w 2003 roku 
wzrosną na świecie do 1.244 miliardów dolarów z 98 miliardów w 
1999 roku - szacuje firma konsultingowa Ernst & Yong. 
#002116
Rada Europejskiego Banku Centralnego może w najbliższym czasie 
podwyższyć podstawowe stopy procentowe w Euroregionie, aby 
powstrzymać inflację - uważają analitycy. 
#002117
Oficjalna Agencja Prasowa OPEC (OPECNA) podała, że koszyk 
siedmiu gatunków ropy kosztował we wtorek 27,75 USD za baryłkę 
(159 l), podczas gdy w poniedziałek za baryłkę płacono 28,45 USD. 
#002118
Cena baryłki ropy Brent z Morza Północnego, z dostawą w 
kwietniu, spadła w środę na Międzynarodowej Giełdzie Paliw w 
Londynie o godz. 14.30 do 27,74 USD i była o 60 centów niższa 
niż podczas wtorkowego zamknięcia. 
#002119
Eksperci wysokiego szczebla z Polski i z Komisji Europejskiej 
rozpoczęli w środę w Brukseli dwudniową rundę rozmów o handlu 
rolnym, zmierzających do wzajemnego stopniowego otwarcia i 
zniesienia subsydiów eksportowych.
#002120
Unia Europejska oficjalnie zgłosiła kandydaturę Horsta 
Koehlera, prezesa Europejskiego Banku Odbudowy i Rozwoju, na 
szefa Międzynarodowego Funduszu Walutowego. 
#002121
General Motors Corp, największy na świecie producent aut, 
rozważa możliwość ubiegania się o nabycie udziałów Daewoo Motor 
Co wraz z partnerem - firmą z Korei Południowej - podała 
koreańska agencja prasowa Yonhap. 
#002122
Steven Spielberg zekranizuje pomysł swego zmarłego przed rokiem 
przyjaciela Stanleya Kubricka poruszający temat sztucznej 
inteligencji. Realizacja filmu zatytułowanego "A.I." (od 
angielskich słów artificial intelligence) rozpocznie się w 
lipcu, a jego premiera jest przewidziana na lato roku 2001. Film 
powstanie we współpracy Warner Bros. (która będzie rozprowadzać 
film w USA) i wytwórni Dreamworks odpowiedzialnej za dystrybucję 
"A.I." na świecie. Spielberg powiedział, że Kubrick pracował nad 
koncepcją tego filmu przez co najmniej 18 lat. Miał już wizję 
tego projektu, którą reżyser wykorzysta, uzupełniając ją 
własnymi koncepcjami dotyczącymi sztucznej inteligencji.
#002123
Kluby parlamentarne AWS, UW, SLD i PSL opowiedziały się  
w Sejmie za nowelizacją projektu prawa autorskiego i praw 
pokrewnych w dziedzinie dostosowania go do wymogów Uni 
Europejskiej i zaostrzenia walki z piratami.  
#002124
Brytyjski skrzypek Nigel Kennedy wystąpił w warszawskiej Sali 
Kongresowej. Był to ostatni z serii jego występów w Polsce - 
przedtem zagrał w Bielsku-Białej i Poznaniu.   
#002125
Prezydent Aleksander Kwaśniewski podpisał w nowelizację 
ustawy Karta Nauczyciela. "Prezydent uznał tę ustawę za 
integralną część rozpoczętej już reformy edukacji, której ważnym 
elementem jest poprawa sytuacji nauczycieli" - poinformowało w 
komunikacie Biuro Informacji i Komunikacji Społecznej Kancelarii 
Prezydenta. Kwaśniewski podpisał ustawę ostatniego dnia jaki 
przysługiwał mu na jej rozpatrzenie. 
#002126
Pod koniec marca wyruszy na Spitsbergen polska wyprawa 
glacjologiczna - poinformował PAP dr Marek Górski z Zakładu 
Badań Polarnych Instytutu Geofizyki PAN. 
#002127
Dzięki nowej metodzie geochronologicznej ustalono, że głazy 
narzutowe na Suwalszczyźnie już 19 tys. lat leżą na powierzchni 
ziemi - poinformował dr Mariusz Paszkowski z Instytutu Nauk 
Geologicznych PAN. 
#002128
Cykl naukowych wykładów, popularyzujących wiedzę o mózgu, odbywa 
się w krakowskim Instytucie Zoologii Uniwersytetu 
Jagielońskiego. "Dni mózgu", podczas których prezentowane są 
wyniki najnowszych badań, potrwają do soboty.   
#002129
W Tatrach przebudziły się niedźwiedzie. Dwa osobniki dostrzegł 
leśniczy TPN w trakcie obchodu okolicy Doliny Rybiego Potoku, w 
rejonie Morskiego Oka. Głodne niedźwiedzie usiłowały upolować 
łanię. Wg Zbigniewa Madeyskiego z Informacji Tatrzańskiego
Parku Narodowego, przebudzenie się niedźwiedzi niekoniecznie 
musi zwiastować rychłe nadejście wiosny. W Tatrach panuje wciąż
prawdziwa zima. W górach leży od 140 do 240 cm śniegu. Nocami
temperatura spada do -10 stopni C.
#002130
35 lat temu - 18 marca 1965 r. rosyjski kosmonauta Aleksiej 
Leonow odbył pierwszy kosmiczny spacer wychodząc w skafandrze 
poza statek. 
#002131
Amerykańska agencja kosmiczna NASA ochrzciła imieniem Eugene 
Shoemakera sondę NEAR, której zadaniem jest obserwacja planetoid 
krążących w naszym układzie słonecznym.
#002132
Komisja Europejska uważa, że niedobór informatyków w krajach 
Unii sięgnie za dwa lata 1,6 mln miejsc pracy. Wg urzędników 
Komisji, problem może być częściowo rozwiązany dzięki większemu 
otwarciu państw "15" na specjalistów z Europy Środkowej.
Opublikowana w środę ocena KE w sprawie potrzeb kadrowych UE
opiera się na danych z raportu korporacji IDC (International 
Data Corporation), który przygotowano na zlecenie firmy Microsoft. 
Z dokumentu wynika, że krajom UE brakuje obecnie 1,2 mln 
specjalistów z dziedziny techniki komputerowej. 
Na największe niedostatki cierpią Niemcy. Wg danych IDC, w RFN 
brakuje 297 tys. informatyków. Do roku 2003 dziura w potrzebach
Niemiec ma wzrosnąć do 405 tys.
W opinii IDC rosnący brak informatyków w Europie Zachodniej 
będzie niekorzystnie wpływał na koszty produkcji firm unijnych i 
hamował rozwój handlu elektronicznego, przynosząc z tego powodu 
ogromne straty państwom UE. Raport IDC stwierdza, że rządy 
europejskie - by zaradzić problemowi - powinny "jak najszybciej 
przyciągnąć talenty informatyczne z zagranicy, jeżeli chcą 
(...), aby Europa pozostała konkurencyjna w warunkach globalnej 
gospodarki". 
#002133
Przychody ze sprzedaży za pośrednictwem Internetu w 2003 roku 
wzrosną na świecie do 1.244 miliardów dolarów z 98 miliardów w 
1999 roku - szacuje firma konsultingowa Ernst & Yong.Liczba 
internautów zwiększy się w 2003 roku do 350 milionów z 130 
milionów w 1999 roku.  
#002134
Internetowe księgarnie przeżyły prawdziwe oblężenie, gdy Stephen 
King wydał swe najnowsze dzieło - opowiadanie pt. "Riding the 
Bullet" - wyłącznie w formie elektronicznej (e-book).
#002135
W jednej z wsi koło Drohiczyna (Podlaskie) 21-letni chłopak zabił 
swoją 74-letnią babcię i po 10 godzinach sam poinformował o tym 
policję. Wg nieoficjalnych informacji, brany jest pod uwagę 
motyw rabunkowy lub seksualny zabójstwa.
We wtorek około południa Adam P. zaatakował babcię, gdy ta - 
widząc wnuka - otworzyła mu drzwi. Zadał kilka silnych ciosów 
szuflą do węgla i uciekł z miejsca zdarzenia. Kobieta zmarła w 
wyniku licznych obrażeń głowy.
Przesłuchiwany nie podał policji motywu zabójstwa. Zanim 
zawiadomił o swym czynie, próbował popełnić samobójstwo: 
najpierw przyjął dużą porcję leków, potem odkręcił kurki z gazem. 
Zatrzymano go (nietrzeźwego) w przemoczonym ubraniu, co
może potwierdzać jego zeznanie, że próbował także utopić się. 
#002136
Na 25 lat więzienia skazał Sąd Okręgowy wLegnicy sprawcę 
brutalnego mordu na 77-letniej staruszce. Szesnastolatek zabił, 
a następnie ograbił kobietę. Podczas procesu Radosław B. 
utrzymywał, że jest niewinny, w ostatnim słowie poprosił sąd o 
łagodny wymiar kary. Jego obrońca prosił o uniewinnienie, 
prokurator domagał się 25 lat pozbawienia wolności.
"Sąd przychylił się do wniosku prokuratora i skazał Radosława
B. na 25 lat więzienia uznając go winnym bestialskiego mordu i
rabunku. Ponieważ w chwili popełnienia zbrodni oskarżony był
nieletni jest to najwyższy możliwy wymiar kary" - poinformował
rzecznik Sądu Okręgowego w Legnicy. Rozmiar i charakter ran, 
zadanych kobiecie był szokujący nawet dla biegłego z zakresu 
medycyny sądowej. Kobietę bito pogrzebaczem, duszono przewodem 
elektrycznym, zadano jej liczne ciosy sierpem. 
#002137
Za brutalny gwałt na 10-letniej dziewczynce, dokonany w jednym z 
kościołów, leszczynianin Witosław G. stanie przed sądem. 
Prokuratura skierowała w tej sprawie akt oskarżenia do Sądu 
Okręgowego w Poznaniu. "Oskarżony w lipcu 1999 r. działając ze 
szczególnym okrucieństwem zgwałcił na balkonie leszczyńskiego 
kościoła Św. Jana 10-letnią dziewczynkę, która przyszła do 
spowiedzi" - powiedział PAP rzecznik prasowy Prokuratury 
Okręgowej w Poznaniu. Podczas badania lekarskiego u ofiary 
stwierdzono m.in. wybity ząb, spuchnięty lewy nadgarstek i 
liczne sińce na twarzy, głowie i w okolicy narządów płciowych.
Wg ustaleń prokuratury, dziewczynka została wciągnięta na 
balkon, pobita i zgwałcona. Udało się jej uwolnić dopiero po 
tym, jak spłoszony obecnością innych osób w kościele, oskarżony 
wyprowadził dziewczynkę z budynku. Ta wyrwała się z rąk 
napastnika i podbiegła do przechodzących ulicą ludzi. Widząc to 
Witosław G. uciekł. Trzy dni później zatrzymała go policja.
#002138
Dolnośląscy policjanci zatrzymali szajkę, która organizowała 
kradzieże wagonów kolejowych. Przestępcy na każdym zarabiali od 
kilkudziesięciu do kilkuset tysięcy złotych. W sprawę zamieszani 
są pracownicy PKP - zastępca dyrektora i naczelnik sekcji 
zajmujący się taborem.  Mechanizm przestępstwa polegał na 
fałszowaniu dokumentów -wagony w dobrym stanie przedstawiano w 
nich jako "złom", który trafiał następnie do prywatnych firm. 
Podobnie jak w kradzionych autach, przebijano ich numery 
identyfikacyjne. Następnie wagony, już jako własność prywatna, 
były remontowane w warszatach należących do kolei i z zyskiem 
odsprzedawane do kopalń, hut i elektrowni. Cena nowego wagonu to 
nawet 800 tys. złotych. Jak wynika z dotychczasowych ustaleń, 
przestępcy ukradli PKP co najmniej 50 wagonów. 
#002139
Przed Sądem Okręgowym w Opolu rozpoczął się proces 10 mężczyzn 
oskarżonych o działanie w zorganizowanej grupie przestępczej. 	
Oskarżonym, wśród których znajduje się były policjant, zarzuca 
się m.in. współudział w morderstwie, handel narkotykami i 
bronią, rozboje oraz obrót fałszywymi pieniędzmi.
#002140
Kolejnych pięć osób - urzędników celnych, pracownika agencji 
celnej i biznesmena - związanych ze sprawą tzw. ośmiornicy bis, 
czyli grupy wyłudzającej nienależny podatek VAT, zatrzymali 
funkcjonariusze łódzkiej delegatury UOP.
#002141
Zorganizowaną grupę przemytników - głównie celników - rozbił 
Generalny Inspektorat Celny i UOP. Przez prawie dwa lata grupa 
przemyciła do Polski sprzęt elektroniczny warty kilka milionów 
złotych. Zatrzymano pięciu celników.
#002142
Były zakonnik Andrzej K. ma spędzić 6 lat w więzieniu za 
kradzież cennych starodruków z bibliotek kamedułów w Krakowie 
i Bieniszewie - zdecydował Sąd Okręgowy w Krakowie, 
utrzymując wyrok niższej instancji.
#002143
Senator SLD Zbigniew Antoszewski zarzucił dwóm dziennikarzom 
łódzkiego dodatku "Gazety Wyborczej", którzy napisali, że 
"prowadzi on w swoim biurze parlamentarnym akwizycję funduszu 
emerytalnego", naruszenie dóbr osobistych. Parlamentarzysta 
domaga się przeprosin i po 20 tys. zł od każdego z dziennikarzy 
na szkolenie młodych zawodników Łódzkiego Klubu Sportowego. 
Proces w tej sprawie rozpoczął się w środę przed łódzkim Sądem 
Okręgowym.
#002144
Pracujący w Białymstoku Austriak próbował wywieźć za granicę 
jako mienie przesiedleńcze kupione i odnowione w Polsce 
zabytkowe meble o szacunkowej wartości 150 tys. zł. Cudzoziemca
aresztowano na 3 miesiące.
#002145
Co szósty Szwajcar ma skłonności antysemickie - głoszą 
opublikowane w środę wyniki sondażu na ten temat. Jednocześnie 
57 proc. ankietowanych określiło antysemityzm w ich kraju jako 
poważny problem, a 81 proc. wypowiedziało się za wprowadzeniem 
tematyki holokaustu do programów szkolnych. 
Sondaż przeprowadzono w styczniu wśród ok. 1200 respondentów 
na zlecenie genewskiej organizacji zwalczania antysemityzmu 
CICAD i nowojorskiego Komitetu Żydów Amerykańskich (American 
Jewish Commitee).  
Mimo ostatnich międzynarodowych polemik na temat postępowania 
Szwajcarii podczas ostatniej wojny, dwie trzecie ankietowanych 
wyraziło opinię, że polityka ich kraju wobec hitleryzmu była 
słuszna. Tylko jedna trzecia wykazała znajomość rzeczywistego 
znaczenia pojęć "holokaust" i jego hebrajskiego odpowiednika 
"szoa". 
#002146
W Okmianach rozpoczął się montaż stalowej konstrukcji 
prawdodpodobnie najwyższego w Polsce krzyża, który z okazji 
Millenium powstaje na granicy trzech dolnośląskich powiatów.
#002147
Kilkudziesieciu mlodych mieszkanców Lubina walczylo w srode o 
tytul Mlodego Mistrza Ortografii.Zwyciesko z konkursu wyszedl 
14-letni uczen I klasy Gimnazjum nr 4 w Lubinie, Tomasz Karol, 
który zostal ogloszony tegorocznym Mlodym Mistrzem Ortografii.
#002148
Z okolo 100 tys. bazaltowych lub granitowychkostek wmurowanych w 
nawierzchnie glównej ulicy Lodzi -Piotrkowskiej - ma zostac 
zbudowany Pomnik Lodzian Przelomu Tysiacleci.
#002149
Via Dolorosa - Droga Krzyżowa, którą - według tradycji - Jezus 
szedł na Golgotę, niosąc na ramionach krzyż, została otwarta w 
środę po pracach renowacyjnych przed wizytą papieża. Prace 
kosztowały ok. miliona dolarów.
#002150
Serbski Kościół prawosławny wezwał w środę do nieudzielania 
komunii lekarzom i pielęgniarkom uczestniczącym w aborcji. W 
liście do duchownych Cerkiew wskazuje na zagrożenie narodu 
serbskiego ekterminacją. 
#002151
Ponad dwa miliony muzułmanów z całego świata zebrało się w środę 
na górze Arafat koło świętego miejsca islamu - Mekki. W Arabii 
Saudyjskiej rozpoczęły się obchody dorocznego święta muzułmanów -
Hadżdż.
#002152
Kryzys demograficzny sprawi, że za szesnaście lat liczba 
ludności Rosji spadnie o 8 mln, a w ciągu pół wieku - o 20 mln - 
podał w środę przedstawiciel rosyjskiej Rady Bezpieczeństwa 
Siergiej Iwanow.    
#002153
Do nieoczekiwanego wniosku doszedl mieszkaniec Minska, Wasili 
Zinoujewicz, podczas remontu swojego mieszkania. Wyliczyl 
bowiem, ze tapetujac pokoje bialoruskimi jednorublówkami wydalby 
mniej niz kupujac prawdziwe tapety.
#002154
W Wenezueli aresztowano Szwajcara, który próbował wywieźć z tego 
kraju 700 pająków. Przemytnikowi grozi grzywna w wysokości 54 
tys. dolarów, co stanowi równowartość 300 najniższych pensji w 
Wenezueli. 
#002155
Obywatel RPA został skazany w środę na 1340 lat i trzy miesiące 
więzienia za 27 zabójstw, 26 prób zabójstwa, 14 gwałtów, 41 
napadów z bronią w ręku i szereg innych przestępstw.
#002156
Polska zajmuje trzecie miejsce w świecie w klasyfikacji 
punktowej juniorów w konkurencjach olimpijskich dyscyplin 
letnich. Dane takie podał podczas posiedzenia sejmowej Komisji 
Kultury Fizycznej i Turystyki Zbigniew Pacelt z UKFiS. 
Simone Inzaghi, jako pierwszy piłkarz w historii Lazio Rzym, 
strzelił cztery bramki w jednym meczu Pucharu Europy. Dokonał 
tego w spotkaniu Ligii Mistrzów Lazio - Olympique Marsylia.
#002157
W środę wieczorem, w Ośrodku Przygotowań Olimpijskich w Spale, 
odbyło się uroczyste otwarcie pierwszych lekkoatletycznych 
halowych mistrzostw Europy niesłyszących. Bierze w nich udział 
130 zawodniczek i zawodników z 19 krajów. 
#002158
Koszykarki Polpharmy VBW Clima Gdynia i Polfy Pabianice, po raz 
drugi pokonały w półfinałowych meczach drużyny Color-u Cap 
Rybnik i Wisły Cristal Kraków. 
#002159
Po 18 kolejkach rozgrywek piłkarskiej ekstraklasy nadal 
prowadzi Polonia Warszawa z przewagą jednego punktu nad Ruchem 
Chorzów i czterech - nad Wisłą Kraków. 
#002160
Adam Kompała z Górnika Zabrze z jedenastoma bramkami nadal jest 
liderem klasyfikacji strzelców piłkarskiej ekstraklasy. Drugie 
miejsce dzielą - Sylwester Czereszewski z Legii Warszawa i 
Tomasz Frankowski z krakowskiej Wisły, którzy uzyskali po 10 
bramek. 
#002161
Niespodzianką pierwszego dnia, rozgrywanych na kortach 
warszawskiej Mery, halowych mistrzostw Polski w tenisie Era Cup 
2000, była porażka rozstawionego z numerem ósmym Jędrzeja 
Żarskiego (STKS Kędzierzyn-Koźle) z Krzysztofem Kwintą (AZS 
Poznań) 3:6, 6:1, 6:2. Pozostali faworyci wygrali swoje mecze.
#002162
Rosyjski szkoleniowiec Jurij Selichow zrezygnował z funkcji 
trenera Pomorskiego Klubu Koszykówki Szczecin - poinformował w 
środę Karol Mikutowski z zarządu szczecińskiego klubu. 
#002163
Austriak Hermann Maier zdobył alpejski Puchar Świata w 
zjeździe. W finałowych zawodach PŚ, które rozpoczęły się w 
Bormio, Maier zajął drugie miejsce w biegu zjazdowym, dzięki 
czemu wygrał klasyfikację końcową w tej  konkurencji. 
#002164
Niemka Regine Haeusl zdobyła alpejski Puchar Świata w 
zjeździe. Konkurencję tę podczas finałowych zawodów PŚ w Bormio 
wygrała Francuzka Regine Cavagnoud przed Szwajcarką Corinne Rey 
Bellet i Austriaczką Renate Goetschl.
#002165
Niemcy po raz drugi z rzędu wygrały Euroligę mężczyzn w 
tenisie stołowowym. Reprezentacja Niemiec w finale pokonała 
Austrię. W rewanżowym meczu, rozegranym w Hanowerze, tenisiści 
stołowi Niemiec przegrali z Austriakami 3:4, ale w pierwszym 
meczu wygrali w takim samym stosunku i odnieśli końcowy sukces 
dzięki lepszej różnicy setów (19:18). 
#002166
Niemal narodową tragedię powodują w Pradze informacje o tym, że 
na skutek sporów spółek telewizyjnych Czesi, być może, 
pozbawieni będą telewizyjnych transmisji z tegorocznych 
mistrzostw świata w hokeju. Groźba taka staje się coraz bardziej 
realna. 
#002167
Poganiacz z Montany, Doug Swingley i jego psi zaprzęg zwyciężył 
po raz trzeci na 1770-kilometrowym szlaku alaskańskim z 
Anchorage do Nome, w prestiżowym wyścigu Iditarod-2000, 
poprawiając własny rekord trasy. 
#002168
Zwycięstwem Hiszpana Abrahamo Olano z grupy ONCE zakończył się 
kolarski wyścig Tirreno-Adriatico. 
#002169
Korea Płd. z grupy A oraz Hiszpania i Pakistan z grupy B 
zapewniły już sobie awans do turnieju olimpijskiego w hokeju na 
trawie mężczyzn.
#002170
Francuski piłkarz Realu Madryt, Nicolas Anelka przyznał w 
środę po raz pierwszy, że być może będzie musiał opuścić 
hiszpański klub, by próbować ratować swą karierę. 
#002171
Hokeiści Detroit Red Wings dołączyli do St. Louis Blues i jako 
drugi zespół NHL zapewnili sobie prawo gry o Puchar Stanleya. 
Miejsce w play off, po raz 10 z rzędu, drużynie z Detroit dało 
zwycięstwo 3:2 nad Nashville Predators. 
#002172
Koszykarze Portland Trail Blazers, którzy zapewnili już sobie 
awans do play off ligi NBA, kontynuują zwycięską passę. We 
wtorek wygrali u siebie z Sacramento Kings 96:91. 
#002173
Na wschodzie zachmurzenie duże z większymi przejaśnieniami, 
miejscami przelotne opady, głównie śniegu. W części zachodniej 
dość pogodnie, ale po południu na Dolnym Śląsku i na krańcach 
zachodnich zachmurzy się i miejscami spadnie śnieg lub deszcz ze 
śniegiem. Temp. maks. od 1 st. w Bieszczadach do 5 st. na 
zachodzie. Wiatr umiarkowany, na północnym wschodzie okresami 
dość silny, przeważnie północno--zachodni.  W Warszawie 
zachmurzenie umiarkowane, okresami duże, z przelotnymi opadami 
śniegu. Temp. maks. 2 st.
#002174
Minister Spraw Wewnętrznych i Administracji Marek Biernacki 
usunął ze służby trzech b. zastępców szefa GROM-u gen. Sławomira 
Petelickiego. Zwolnieni oficerowie pracowali w GROM-ie niemal od 
początku istnienia jednostki i brali udział w misjach 
zagranicznych. Ze stanowisk odwołano ich razem z gen. Petelickim 
we wrześniu 1999. Od tego czasu pozostawali w dyspozycji MSWiA.
"Boję się, że gdyby ci panowie wrócili, powtórzyłaby się 
historia z GROM-em, która była wcześniej; jako minister nie mogę 
na to pozwolić" - tak w Faktach TVN minister tłumaczył swoją 
decyzję. "Media, aktorzy i politycy nie będą kreować kształtu 
służb specjalnych" - dodał Biernacki nawiązując do 
niedawnego listu polityków i aktorów do premiera z prośbą o 
wyjaśnienie zarzutów wobec odwołanego kierownictwa GROM-u.
"Oficerowie zostali zwolnieni ze służby, bo w ministerstwie 
likwidowane są stanowiska wojskowe" - poinformował minister.
"Jestem pewien, że decyzja ta jest reakcją na list do 
premiera" - powiedział PAP gen. Sławomir Petelicki. "Pogłoski, 
że moi byli zastępcy mają być zwolnieni ze służby usłyszałem tuż 
po jego opublikowaniu. Do tej pory w to nie wierzyłem."
Wg niego o przeniesienie b.zastępców dowódcy GROM-u zwracał się 
do MSWiA Szef Sztabu Generalnego Wojska Polskiego. "Nie rozumiem, 
dlaczego pan Biernacki nie uwzględnił tego wniosku. Teraz już 
prawie nie mam nadziei na ostateczne wyjaśnienie afery wokół 
jednostki."
#002175
Minister Biernacki powiedział dziennikarzom w Sejmie, że zgodzi 
się objąć stanowisko prezesa Instytutu Pamięci Narodowej, jeśli 
AWS uzna, że "jest jedyną osobą, która może przejść w 
parlamencie". Do wyboru szefa IPN konieczna jest większość 3/5 
głosów w Sejmie. "Oddałem się do dyspozycji władz klubu, jestem 
lojalnym członkiem AWS"  - powiedział Marek Biernacki. Pytany, 
czy chętnie opuści resort spraw wewnętrznych i administracji 
odpowiedział: "Mam mieszane uczucia, bo z jednej strony coś 
zacząłem i będę musiał zająć się czymś innym, a z drugiej strony 
uratuje to IPN".
Marek Biernacki jest najlepszym kandydatem na prezesa IPN - 
uważa Andrzej Szkaradek z AWS. Zastrzegł, że klub AWS nie podjął 
jeszcze ostatecznej decyzji i że będą prowadzone rozmowy z Unią 
Wolności i w samej Akcji. "Myślę, że do poniedziałku zdążymy."
20 marca Kolegium IPN ma kolejny raz podjąć decyzję o tym, 
którego kandydata przedstawi Sejmowi. Kandydata na prezesa IPN 
wybiera Kolegium Instytutu, Sejm zaś zatwierdza ten wybór. Bez 
prezesa Instytut nie może rozpocząć działalności.
UW uważa, że najlepszym kandydatem jest Bogdan Borusewicz, 
obecnie wiceminister w MSWIA.
Szef klubu PSL Janusz Dobrosz powiedział, że Stronnictwo jest 
skłonne poprzeć kandydaturę Biernackiego w Sejmowym głosowaniu 
nad wyborem szefa Instytutu", bowiem - jak mówił - "trzeba 
skończyć ten chocholi taniec".
#002176
PSL zarzuca rządowi lekceważenie rolników. W liście do premiera 
ludowcy przestrzegają, że może to doprowadzić do powszechnych 
protestów chłopskich.
"Klub parlamentarny PSL uważa, że dalsze lekceważenie przez rząd 
rolników i ich problemów doprowadzi w efekcie do powszechnego 
buntu chłopów polskich, za które odpowiedzialność spadnie na 
obecną władzę rządową" - napisali ludowcy do Jerzego Buzka. List 
ten przedstawili na czwartkowej konferencji prasowej.
#002177
Zdaniem rzecznika rządu Krzysztofa Lufta liderzy PSL - 
przestrzegający przed "powszechnym buntem chłopów" - stosują 
retorykę lidera "Samoobrony" Andrzeja Leppera. "Absolutną 
bzdurą" Luft nazwał zarzut PSL o lekceważenie problemów 
rolników, bowiem - jak zaznaczył - to obecny rząd przeprowadził 
głęboką interwencję na rynku rolnym, a także doprowadził do 
rozmów na temat przyszłości polskiej wsi. "Liderzy Polskiego 
Stronnictwa Ludowego, mówiąc o powszechnym buuncie chłopów 
polskich, odwołują się do retoryki lidera +Samoobrony+, a nie 
partii, która chce być poważną partią uczestniczącą w pracy 
parlamentu."
#002178
Sąd Lustracyjny II instancji utrzymał wyrok sądu I instancji, 
uznający mec. Jacka Hofmana za "kłamcę lustracyjnego". Wyrok 
jest prawomocny - Hofman będzie musiał odejść z zawodu (o czym 
formalnie zdecyduje rada adwokacka).
Hofman, którego nie było w sądzie, to znany warszawski adwokat, 
były likwidator majątku PZPR, członek zarządu spółki wydającej 
prawicową "Gazetę Polską" (zawieszony po wszczęciu procesu). Był 
pełnomocnikiem naczelnego "Gazety Polskiej" Piotra Wierzbickiego 
w jego procesach wytaczanych przez osoby z tzw. "listy 
Macierewicza".
W listopadzie ubiegłego roku Sąd Lustracyjny uznał, że Hofman 
był agentem służb specjalnych PRL i zataił to w swym 
oświadczeniu. Uzasadnienie orzeczenia sąd utajnił, tak jak i 
cały proces. Także w czwartek sąd utajnił zarówno rozprawę, jak i 
uzasadnienie orzeczenia (choć strony o to nie wnosiły).
Adwokat Hofmana, mec. Aleksander Grot, zapowiedział kasację do 
Sądu Najwyższego, do której dołączy wniosek o zawieszenie 
wykonania wyroku II instancji.
#002179
Gdyby wybory parlamentarne odbyły się w pierwszy weekend marca, 
37 proc. potencjalnych wyborców głosowałoby na SLD, 18 proc. na 
AWS, a po 11 proc. oddałoby głosy na UW i PSL - wynika z 
najnowszego sondażu OBOP. Poparcie dla SLD spadło w porównaniu do 
badań OBOP z ubiegłego miesiąca o 5 proc. - w lutym wynosiło 42 
proc. 18 proc., czyli o  1 proc. więcej ankietowanych 
głosowałoby w marcu na AWS. UW i PSL otrzymały - według sondażu -
po 11 proc. Dla UW oznacza to spadek poparcia o 1 proc. w 
stosunku do marca, natomiast dla PSL wzrost o 4 proc. Ponadto do 
parlamentu wszedłby jeszcze - według marcowej ankiety - ROP z 5 
proc. poparcia.
#002180
Za przystąpieniem Polski do Unii Europejskiej opowiedziałoby się 
w ewentualnym referendum 55 proc. badanych, wynika z najnowszego 
sondażu CBOS. 26 proc. respondentów byłoby przeciw. Spośród 
ankietowanych przez CBOS osób 19 proc. nie wiedziało, jaką 
odpowiedź dałoby w referendum. W porównaniu do poprzedniego 
badania z listopada '99 liczba zwolenników przystąpienia 
Polski do Unii Europejskiej zmniejszyła się o 4 proc., 
powracając do poziomu z maja '99 - wynika z komunikatu CBOS. 
Odsetek przeciwników nie zmienił się.
#002181
Oświęcimska spółka Art-Mix ponowniewystąpiła do starosty 
oświęcimskiego o zgodę na utworzenie w tym mieście dyskoteki w 
budynku byłej garbarni. W czasie wojny niewolniczo pracowali tam 
więźniowie KL Auschwitz. Art-Mix otrzymał już w ubiegłym roku 
wszelkie pozwolenia. Spółka nie dopełniła jednak formalnego 
wymogu rozpoczynając budowę, nim uprawomocniły się decyzje 
starosty. To dało podstawę wojewodzie małopolskiemu do ich 
uchylenia. Przeciwko inwestycji od ubiegłego roku protestuje 
zarząd fundacji Międzynarodowego Domu Spotkań Młodzieży. Jego
członkowie uważają, że obiekt przeszkadzałby w kontemplacji
młodzieży w oddalonym o kilkaset metrów MDSM. Sugerowali, że 
zorganizowanie miejsca zabaw tam, gdzie pracowali więźniowie KL 
Auschwitz, może wywołać "poważny konflikt w stosunkach 
międzynarodowych".
#002182
Polska Macierz Szkolna w Wielkiej Brytanii otrzymała złotą 
statuetkę Polonusa. Organizację wyróżniono za 45-letnią 
działalność w dziedzinie upowszechniania języka polskiego i 
wiedzy o Polsce. Nagrody przyznał po raz szósty Klub Publicystów 
Polonijnych Stowarzyszenia Dziennikarzy Rzeczpospolitej 
Polskiej. W czwartek wręczono wyróżnienia. "W waszej 
działalności najważniejsza jest świadomość tego, że jesteście 
Polakami. Gratuluję wam, że potraficie być z nami mimo 
oddalenia" - napisał prezydent Aleksander Kwaśniewski w liście 
do laureatów. Srebrną statuetkę przyznano Mirosławie 
Starowierowej z Ukrainy za upowszechnianie tam wiedzy o Polsce, 
a brązową - Polskiemu Związkowi Kulturalno-Oświatowemu w 
Jabłonkowie w Czechach za organizowanie od 1947 r. imprezy 
folklorystycznej "Góralskie Święto".
#002183
Zdecydowany faworyt zbliżających się wyborów prezydenckich w 
Rosji, p.o. prezydent Władimir Putin zapowiedział, że jego kraj 
nie zamierza tworzyć nowej "żelaznej kurtyny" i chce mieć 
granice otwarte na świat.
"Nie zamierzamy i nie będziemy odtwarzać słynnej +żelaznej 
kurtyny+, potrzebujemy cywilizowanej granicy państwowej, 
otwartej na cały świat" - powiedział Putin podczas ceremonii 
wręczenia sztandaru szefowi federalnej służby granicznej Rosji.
#002184
Rosyjska Centralna Komisja Wyborcza (CKW) podjęła decyzję, że 
wybory prezydenta Rosji odbędą się także w Czeczenii "wszędzie 
tam, gdzie to będzie możliwe".
Abdul-Kerim Arsanow, przewodniczący komisji wyborczej w 
Czeczenii, powiedział, że wybory w tej republice zostaną 
przeprowadzone "w terminie i zgodnie z prawem".
#002185
Występując na posiedzeniu rady ministrów obrony państw Wspólnoty 
Niepodległych Państw szef rosyjskiej dyplomacji zarzucił USA i 
ich sojusznikom w NATO, że dążą do stworzenia modelu świata 
"uwzględniającego tylko ich interesy". 
Zdaniem Igora Iwanowa, dowodem na to są ubiegłoroczne 
"wydarzenia na Bałkanach, przyjęcie nowej koncepcji NATO i próba 
naruszenia układu o obronie przeciwrakietowej" (ABM).
#002186
Dowódcy francuskiego kontyngentu KFOR stacjonującego w 
Kosovskiej Mitrovicy zgodzili się na ograniczenie ze 100 do 30 
metrów tzw. strefy bezpieczeństwa wokół wschodniego mostu na 
rzece Ibar. 
Most ten prowadzi z albańskiej strony miasta do kontrolowanej 
przez Serbów dzielnicy Mała Bośnia, w której mieszkają również 
Albańczycy. Do wtorku - kiedy to wprowadzono 100-metrową strefę 
bezpieczeństwa - na moście rozlokowani byli serbscy wartownicy. 
Obecnie wartownicy będą mogli przebywać w odległości nie 
mniejszej niż 30 m od mostu, tak aby nie przeszkadzać 
Albańczykom udającym się do domu. 
Siły KFOR pełnią stałą kontrolę wokół obydwu mostów na rzece 
Ibar. Mają nadzieję na stopniowe połączenie podzielonego miasta, 
czemu sprzeciwiają się Serbowie w obawie przed atakami 
Albańczyków.
#002187
Sekretarz generalny ONZ Kofi Annan potępił w Paryżu - 
jak to określił - "prowokacje" kosowskich Albańczyków na 
południu Serbii i wyraził zaniepokojenie ostatnimi wydarzeniami 
w tym rejonie.
#002188
Przebywający z wizytą w Chorwacji sekretarz generalny NATO 
George Robertson ostrzegł w czwartek prezydenta Jugosławii 
Slobodana Miloszevicia, by przestał jątrzyć na Bałkanach, bo 
napotka opór wspólnoty międzynarodowej.
#002189
Jugosłowiański wicepremier Nikola Szainović ostrzegł, że 
jakakolwiek nowa akcja NATO przeciwko Jugosławii będzie 
równoznaczna z "samobójstwem" dla żołnierzy sił pokojowych w 
Kosowie.
"Nie mamy powodu, by obawiać się" ewentualnej interwencji NATO, 
bo atak "będzie oznaczał dla ich żołnierzy w Kosowie samobójstwo" 
- oświadczył Szainović. "I oni to wiedzą, i my."
#002190
poinformował dziennikarzy rzecznik MSZ Nikałaj Barysewicz. 
Zastrzegł przy tym, że jest to jedynie konsekwencja tymczasowego 
zawieszenia przez Białoruś wykonywania WNP-owskiej umowy o 
uznawaniu przy przejeździe przez terytorium białoruskie wiz 
docelowych państw członkowskich WNP.
#002191
Grupa parlamentarzystów koalicji rządowej SPD i Zielonych chce 
przeforsować na forum Bundestagu rezolucję wzywającą wszystkie 
niemieckie firmy do przyjęcia moralnej odpowiedzialności za 
nazistowski system pracy przymusowej.
Deputowani koalicji apelują do firm o przystąpienie do 
funduszu odszkodowawczego. "Niemiecki parlament musi dać wyraźny 
sygnał", powiedział w Berlinie jeden z inicjatorów rezolucji - 
deputowany z ramienia SPD, Dietmar Nietan.
#002192
Ponad tysiąc weteranów Łotewskiego Legionu Waffen SS oraz ich 
sympatyków wzięło udział w marszu zorganizowanym w Rydze w 
rocznicę pierwszej bitwy tej formacji stoczonej w 1944 r. u boku 
Niemców z Armią Radziecką. 
Organizowany od kilku lat marsz wywołuje silne kontrowersje na 
Łotwie i poza jej granicami. Weterani Armii Radzieckiej oraz 
Żydzi uważają, że marsz godzi w uczucia tych, którzy walczyli z 
Niemcami i cierpieli podczas okupacji hitlerowskiej. Z rąk 
Niemców, często dzięki pomocy kolaborujących z nimi Łotyszy, 
zginęło w czasie wojny 95 proc. liczącej 70 tys. społeczności 
żydowskiej na Łotwie.
#002193
Najpoważniejszy kandydat na nowego prezydenta Rosji marzył o 
pracy w KGB jeszcze w dzieciństwie. Marzenie się spełniło, lecz 
praca wkrótce okazała się rutyną...
O marzeniach, a także o tym, że Władimir Putin do dziś nie 
żałuje 17 lat, które spędził w radzieckich i rosyjskich służbach 
specjalnych, można się dowiedzieć z opublikowanego właśnie 
wywiadu-rzeki dla rosyjskich dziennikarzy, zatytułowanego "W 
pierwszej osobie".
#002194
Podczas czwartkowej sesji Giełdy Papierów Wartościowych wzrósł 
kurs 144 akcji, 52 spadł, a 23 nie zmienił się, w tym na rynku 
NFI spadły notowania 13 funduszy, a dwóch wzrosły. WIG wzrósł o 
1,1 proc. do 21.906,3 pkt.
#002195
Czwartkowy fixing przyniósł zdecydowaną przewagę wzrostów. 
Niestety, w bilansie dogrywek podaż była większa niż popyt - 
powiedział Marek Pokrywka, makler DM BOŚ. "W bilansie 
czwartkowych dogrywek wartość podaży wyniosła prawie 40 mln zł, 
a popytu 10 mln zł. Świadczy to o nerwowości inwestorów i być 
może o braku wiary w dalszą zwyżkę na naszym parkiecie.
WIG 20 zwyżkował o 1,3 proc. do 2.400,8 pkt. Zdaniem maklera z 
punktu widzenia analizy technicznej sytuacja WIG 20 nie uległa 
zasadniczym zmianom. "Indeks ten cały czas utrzymuje się powyżej 
górnej linii długoterminowego kanału wzsrostowego, szanse na 
kolejną falę wzrostową są więc bardzo duże."
#002196
Po raz pierwszy od 1998 roku poprawiły się nastroje wśród 
polskich menadżerów. Wskaźnik Menadżerskich Opinii 
Neumann/Demoskop Index (MONDI) wzrósł do 98 punktów i prawie 
osiągnął poziom równowagi między optymizmem a pesymizmem.
#002197
Nie wiadomo, czy inflacja zacznie spadać już w marcu, ale 
zmniejszenia inflacji należy oczekiwać w najbliższych miesiącach 
- powiedział PAP w czwartek wicepremier Leszek Balcerowicz.
#002198
Losy reformy podatkowej wyjaśnią się jeszcze w marcu, po 
konsultacjach koalicyjnych - uważa Leszek Balcerowicz.
#002199
W ciągu miesiąca rząd zadecyduje o pełnym upłynnieniu złotego -
zapowiedział w czwartek PAP wiceminister finansów Jarosław 
Bauc.
#002200
Szwedzki koncern budowlany Skanska kupił w czwartkowych 
transakcjach pakietowych 9,99 proc. akcji spółki Exbud SA, po 42 
zł za akcję. Skanska zamierza też ogłosić wezwanie na akcje 
Exbudu.
#002201
Deutsche Bank objął 235 mln akcji Banku Współpracy Regionalnej, 
nowej emisji skierowanej do inwestora strategicznego za 235 mln 
zł.
#002202
Polska grupa medialna ITI planuje wejście na Giełdę Papierów 
Wartościowych do końca roku.
#002203
Koncern SBS kupi 100 proc. akcji Strateurop International BV 
mającej 33 procent TVN.
#002204
Sejm przyjął poprawki Senatu do nowelizacji ustawy o zwalczaniu 
nieuczciwej konkurencji oraz o radiofonii i telewizji, dotyczące 
reklamy porównawczej. Reklama taka będzie dopuszczalna, o ile 
nie będzie sprzeczna z dobrymi obyczajami.
#002205
Wszystkie kluby poselskie wnioskowały o skierowanie do dalszych 
prac w Komisji Transportu projektu nowelizacji prawa o ruchu 
drogowym, zakładającego ograniczenie prędkości pojazdów w terenie 
zabudowanym do 50 km/h.
#002206
Sejm przyjął w czwartek część poprawek Senatu do nowelizacji 
ustawy o własności lokali, która umożliwia mniejszościowym 
współwłaścicielom nieruchomości decydowanie o jej losie.
#002207
Agencja Restrukturyzacji i Modernizacji Rolnictwa będzie mogła 
poręczać spłatę kredytów, zaciąganych przez studentów ze wsi.
#002208
Nowy "plan Marshalla" dla krajów Europy Wschodniej, szczególnie 
dla Rosji, Białorusi i Ukrainy, pozwoli Polsce na sprzedaż 
nadwyżek produkcji. O planie tym mówił w czwartek w Lesznie Lech 
Wałęsa.
#002209
Milion dolarów wyda do września tego roku Polsko-Amerykańska 
Fundacja Wolności na wspieranie programów edukacyjnych i rozwoju 
prywatnej przedsiębiorczości w społecznościach lokalnych.
#002210
Ceny ropy w Londynie spadły w czwartek o ponad 2 proc., bo 
coraz bardziej realna staje się perspektywa, że eksporterzy tego 
surowca od kwietnia podwyższą produkcję.
#002211
Rada Europejskiego Banku Centralnego (EBC) podwyższyła w 
czwartek wszystkie stopy procentowe o 25 punktów bazowych.
#002212
Łączne zadłużenie krajów Wspólnoty Niepodległych Państw wobec 
Rosji przekracza siedem miliardów dolarów.
#002213
Brytyjski minister przemysłu Stephen Byers potwierdził 
informacje prasowe o planowanej przez niemiecki koncern BMW 
sprzedaży brytyjskiej filii Rovera.
#002214
W Narodowej Bibliotece Uniwersyteckiej w Strasburgu 
zaprezentowano nieznany poemat Johanna Wolfganga Goethego (1749-
1832). Znajdował się on w archiwach rodziny Turckheim 
zdeponowanych w tej bibliotece. Konserwator biblioteki Daniel 
Bornemann poinformował, że poemat nie jest podpisany, ale 
autorstwo Goethego potwierdzili eksperci z muzeów w Weimarze i 
Frankfurcie. Jest to nowa wersja dwóch utworów poetyckich, jakie 
Goethe napisał dla Lili Schoenemann, w której był szaleńczo 
zakochany, ale zerwał z nią w 1775 roku, wobec niemożności 
zawarcia z nią małżeństwa.
Lili Schoenemann poślubiła Bernarda-Frederica de Turckheim ze 
strasburskiej rodziny bankierskiej. Około 26 tysięcy dokumentów 
dotyczących czterech wieków jej historii rodzina zdeponowała w 
bibliotece w 1998 roku. Poemat odkryto w październiku 1999, 
podczas spisu zawartości archiwów Turckheimów.
#002215
Nie chcę być ministrem "na niby" i zrobię wszystko, by 
wywalczyć wysoką pozycję polityki kulturalnej zarówno w rządzie 
jak i w kwestiach finasowych - powiedział w wywiadzie dla PAP 
nowo mianowany minister kultury Kazimierz Michał Ujazdowski.
#002216
Do 15 kwietnia można zgłoszać udział w I Krajowym Konkursie 
Promocji Artystycznych. Impreza, która odbywać się będzie w 
Łodzi w dniach 18-21 czerwca, nie tylko wyłoni młode talenty, 
ale również zapewni im profesjonalną promocję.
#002217
170 lat temu, 17 marca 1830 roku, odbył się pierwszy w Warszawie 
publiczny koncert Fryderyka Chopina - w Teatrze Narodowym. 
Orkiestrę poprowadził wówczas Karol Kurpiński. Był to dzień 
prawykonań dwóch utworów Chopina przed warszawską publicznością: 
Koncertu fortepianowego f-moll i Fantazji A-dur na tematy polskie.
#002218
Studencki Klub "Pod Jaszczurami" w Krakowiema kłopoty. 
Stowarzyszenie wynajmujące lokal przy Rynku nie płaciło czynszu 
i jest winne gminie z odsetkami ok. 40 tys. zł.
#002219
Amerykański wahadłowiec kosmiczny Atlantis, który miał 
wystartować do kolejnego lotu 13 kwietnia, wymaga wymiany 
jednego z trzech silników.
Rzecznik ośrodka kosmicznego imienia Kennedy'ego na Przylądku 
Canaveral, Joe Wells, uzasadnił wymianę silnika obawami, że mogą 
szwankować niklowe uszczelki w trzech pompach turbinowych, które 
wtłaczają pod wysokim ciśnieniem do komory silnika płynny wodór.
Defekt wykryto przed miesiącem w czasie rutynowej kontroli 
wahadłowca Discovery po powrocie z grudniowej wyprawy na orbitę. 
Okazało się, że jedna uszczelka została uszkodzona przez 
skrzydełka turbiny silnika, co zagroziło bezpieczeństwu 
wahadłowca i astronautów.
Wells poinformował, że z powodu wymiany silnika kwietniowa 
misja Atlantis będzie odroczona o kilka dni.
#002220
Minister edukacji Mirosław Handke, żeglarz Mateusz 
Kusznierewicz, dziennikarz Tadeusz Sznuk i inne znane 
osobistości - politycy, artyści i dziennikarze - zdawali 
próbny egzamin gimnazjalny.
#002221
Chrześcijańska Akademia Teologiczna(ChAT) w Warszawie będzie 
funkcjonowała na podstawie ustawy - zdecydował Sejm.
#002222
200-osobowe kolegium elektorów wybrało po raz pierwszy w 
historii Uniwersytetu Warmińsko-Mazurskiego w Olszynie swego 
rektora. Na trzyletnią kadencję został nim profesor Ryszard 
Górecki.
#002223
Powstała polsko-brytyjska komisja archiwalno-historyczna do 
badania działań polskiego wywiadu w latach II wojny światowej.
#002224
Wystawa "Zachować dźwięk" została otwarta w Bibliotece Narodowej 
w Warszawie. Zaprezentowanych zostało około 800 eksponatów, 
dokumentujących światowy dorobek fonograficzny od końca XIX 
wieku do początku II wojny światowej.
#002225
Lekarz palący tytoń nie jest dobrym lekarzem - podkreślali 
podczas czwartkowej konferencji prasowej eksperci ds. tytoniu, 
którzy przyjechali do Warszawy na dwudniowe Forum 
Międzynarodowych Organizacji Medycznych.
#002226
Belgijskie ministerstwo zdrowia wezwało osoby, które stosowały 
kurację odchudzającą z preparatów roślin chińskich, by zgłaszały 
się do lekarzy. Zdaniem resortu, rośliny prowadzą do 
niewydolności nerek i powodują raka.
#002227
Nauczyciele w Wielkiej Brytanii będą mieli obowiązek mówić 
uczniom o znaczeniu małżeństwa i trwałych związków. Propozycję 
stosownych uregulowań prawnych wysunął brytyjski rząd 
labourzystów.
#002228
Kolizja Ziemi z wielką planetoidą - oprócz bezpośrednich skutków 
fizycznych - wywołałaby olbrzymią katastrofę ekologiczną - 
twierdzą Andrew Blaustein z Uniwersytetu stanu Oregon i Charles 
Cockelle z British Antarctic Survey.
#002229
....zapłacili nabywcy trzech filmowych strojów Marylin Monroe na 
internetowej aukcji pamiątek po gwiazdach Hollywoodu. Ponad 800 
przedmiotów sprzedano łącznie za 635 tysięcy dolarów. Wyceniony 
na 15 do 20 tysięcy dolarów kostium, w którym Monroe występowała 
w filmie "Przystanek autobusowy", sprzedano za 51,75 tysięcy 
dolarów. Kostium artystki znany z filmu "Mężczyźni wolą 
blondynki" wylicytowano do 41,4 tysięcy dolarów, a koszulę 
nocną, w której aktorka grała w "Rzece bez powrotu", do 34,5 
tysiąca dolarów (chociaż szacowano, że ta sztuka garderoby 
tragicznie zmarłej w 1962 r. artystki mogła osiągnąć cenę nawet 
50 tysięcy dolarów...).
Aukcję przeprowadziła filia firmy internetowej eBay.
#002230
Wałbrzyska policja poszukuje ludzi, którzy mogli widzieć 
okoliczności zabójstwa 68-letniego Henryka Ś., właściciela 
wałbrzyskiego antykwariatu. Zastrzelono go w czwartek ok. 15.00 
w jego antykwariacie w centrum miasta. "Policję o zabójstwie 
poinformowało pogotowie ratunkowe. Kto zawiadomił pogotowie - 
jeszcze nie wiadomo" - powiedział PAP oficer dyżurny 
wałbrzyskiej policji.
Jeden z wrocławskich antykwariuszy powiedział naszej Agencji, że 
"to był bardzo sympatyczny starszy pan. Pasjonat historii i 
wszystkiego co z nią związane, w tym starych przedmiotów". 
Antykwariusz pragnął pozostać anonimowy, gdyż - jego zdaniem - w 
obecnych czasach zawód antykwariusza staje się niebezpieczną 
profesją. Zabity w czwartek antykwariusz często opowiadał o 
ukrytych skarbach, które posiadał. Jednak w sklepie nie miał zbyt 
wartościowych przedmiotów.
#002231
Policyjni eksperci uznali, że we wtorkowej akcji przeciw 
przestępcom w jednym z bloków w Szczecinie antyterroryści użyli 
mniejszego ładunku wybuchowego niż dopuszczalny. Zniszczenia 
spowodowała fala uderzeniowa, której siłę nie zawsze daje się 
przewidzieć. Ze wstępnych ustaleń policji wynika, że do 
eksplozji użyto zaledwie 300 gram ładunku wybuchowego, podczas 
gdy maksymalna, dopuszczalna moc (wyliczono to po dokładnych 
analizach parameterów antywłamaniowych drzwi i konstrukcji 
budynku) wynosiła jeden kilogram.
Podczas akcji policja zatrzymała w mieszkaniu dwóch mężczyzn 
podejrzewanych o udział w zabójstwie. Towarzyszyły im dwie 
kobiety. Mężczyzn poszukiwała policja i prokuratura z Otwocka, 
na której polecenie odbyła się akcja.
Działania antyterrorystów uszkodziły jednak poważnie budynek.
Zdemolowane zostało mieszkanie, w którym znajdowali się 
przestępcy, zniszczona klatka schodowa, powypadały szyby z okien 
i drzwi, uszkodzeniu uległy również ściany sąsiednich mieszkań. 
Spółdzielnia wstępnie oszacowała straty na 200-300 tys. zł.
#002232
Proces byłych funkcjonariuszy SB i MSW oskarżonych o utrudnianie 
śledztwa w sprawie śmierci Stanisława Pyjasa pozostaje jednak w 
Krakowie. Sąd Najwyższy nie uwzględnił wniosku krakowskiego sądu 
o przeniesienie tej sprawy do Warszawy.
#002233
Sąd Rejonowy w Jeleniej Górze aresztował na 3 miesięce Roberta 
G., piątą osobę podejrzaną o spowodowanie strzelaniny na 
korytarzu Sądu Okręgowego w Jeleniej Górze.
#002234
W Szczecinie napadnięto świadka, który zeznawał w procesie 
przeciwko członkom gangu Marka M. ps. Oczko. Grożono mu 
śmiercią.
#002235
Na karę roku i czterech miesięcy więzienia skazał Sąd Okręgowy w 
Łodzi Józefa Banasiaka za prowadzące do śmierci uszkodzenie 
ciała mężczyzny, który wtargnął na teren jego posesji z nożem w 
ręku.
#002236
Prokuratura Rejonowa w Ostrowcu Świętokrzyskim skierowała do 
sądu akt oskarżenia przeciwko 29-letniej kobiecie, oskarżonej o 
molestowanie seksualne córki i syna oraz rozpijanie syna.
#002237
Przed Sądem Okręgowym w Krakowie stanął w czwartek główny 
świadek w procesie katowickiej pani prokurator, oskarżonej o to, 
że podejrzanemu proponowała umorzenie jego sprawy w zamian za 
łapówkę.
#002238
Za zamkniętymi drzwiami będzie się toczył proces mężczyzny, 
oskarżonego o zabicie i oskalpowanie ojca.
#002239
Lubelska policja zatrzymała czterech mieszkańców powiatu 
biłgorajskiego w wieku od 20 do 22 lat podejrzewanych o napad 
rabunkowy na filię Kredyt Banku SA w Janowie Lubelskim.
#002240
Chłopcy, którzy w lutym znaleźli w Skarżysku - Kamiennej 
(Świętokrzyskie) rakiety, nie mieli nic wspólnego z ich 
kradzieżą z tamtejszych Zakładów Metalowych "Mesko" SA.
#002241
Policjanci z Sieradza zatrzymali małżeństwo, które szantażowało 
swoich znajomych nagranym kamerą wideo filmem z jednego ze 
wspólnych spotkań. Nagranie to miało seksualny charakter.
#002242
Osiem starodruków skradzionych z Instytutu Orientalistyki
Uniwersytetu Warszawskiego odzyskała stołeczna policja. Na 
Dworcu Centralnym zatrzymano dwóch mężczyzn.
#002243
Marlena Dietrich, która po dojściu Hitlera do władzy przyjęła 
obywatelstwo amerykańskie, w latach 40. zgłosiła się do FBI z 
propozycją współpracy - poinformowała niemiecka telewizja 
publiczna ZDF. Przytaczając fragmenty akt, odtajnionych ostatnio 
przez amerykański resort sprawiedliwości, autorzy programu ZDF 
podali, że Dietrich zaproponowała zgłaszanie ewentualnych 
przejawów działalności wywrotowej w armii amerykańskiej. 
Informacje zamierzała zbierać przy okazji występów dla żołnierzy 
na froncie. Z tych samych akt wynika, że Amerykanie nie ufali 
słynnej aktorce; od 1939 roku do końca wojny mieli ją pod 
obserwacją, podejrzewając o sympatyzowanie z hitlerowcami. Z 
odtajnionych akt nie wynika, czy ostatecznie Dietrich została 
tajną współpracownicą FBI.
Marlena Dietrich zmarła 6 maja 1992 w Paryżu w wieku 90 lat.
#002244
Dziennikarka Monika Olejnik została wybrana Kobietą Roku 1999 w 
plebiscycie czytelniczek miesięcznika "Twój Styl". Laureatka 
odebrała w warszawskiej "Zachęcie" insygnia tego tytułu - "Złoty 
Wawrzyn".
#002245
Ponad trzy godziny wyłączony był z ruchu warszawski most Syreny. 
Konstrukcji mostu zagrażała duża kłoda drewna, którą nurt pchał 
na filar mostu.
#002246
5 tys. dzieci i młodzieży weźmie udział w tegorocznym finale XII 
Międzynarodowych Igrzysk Młodzieży "Parafiada 2000" - przewidują 
organizatorzy, stowarzyszenie Parafiada im. św. Józefa 
Kalasancjusza przy Zakonie Pijarów. Igrzyska finałowe odbędą się 
w obiektach AWF w Warszawie w dniach 25 czerwca - 2 lipca.
#002247
W Sejmie otwarto wystawę "Tithandizane - pomagajmy sobie", 
pokazującą prace misji w Zambii.
#002248
Tatrzańskie schroniska turystyczne na Hali Kondratowej i na Hali 
Ornak pozostaną w wieczystym użytkowaniu PTTK i nie przejdą pod 
zarząd Tatrzańskiego Parku Narodowego.
#002249
Katastrofalne, największe w tym roku, opady śniegu wystąpiły w 
nocy ze środy na czwartek w północno-wschodnich Czechach. W 
sąsiadującym z Polską powiecie Semily ogłoszono stan klęski 
żywiołowej.
#002250
Trzydziestu trzech burmistrzów z pięciu kontynentów (w tym Paweł 
Piskorski, prezydent Warszawy) zastanawia się w Paryżu nad 
możliwościami poprawy warunków życia w miastach.
#002251
Prawicowo-radykalne grupy w Niemczech wykorzystują coraz 
częściej muzykę do propagowania w środowisku młodzieżowym treści 
neonazistowskich - wynika z raportu fundacji im. Konrada 
Adenauera.
#002252
Młodzież w Unii Europejskiej ma szanse na coraz dłuższe życie i 
cieszy się coraz lepszym zdrowiem, ale czyhają na nią alergie, 
cukrzyca, choroby otyłości i depresja, często związana z 
bezrobociem i alkoholizmem.
#002253
Pół Belgii kibicowało w tym tygodniu matce trojga dzieci, która 
spędziła osiem dni w więzieniu za rzekome niezapłacenie 
równowartości 20 zł za taksówkę. Dopiero po interwencjach męża 
minister sprawiedliwości polecił zwolnić ją z więzienia.
#002254
Osama bin Laden, uważany za jednego z najgroźniejszych 
terrorystów świata, jest śmiertelnie chory na nerki - podał w 
czwartek magazyn "Asiaweek".
#002255
Polska reprezentacja w hokeju na trawie wygrała w czwartek w 
Osace z Nową Zelandią 2:1 (1:0) i awansowała do igrzysk 
olimpijskich w Sydney. Polacy zajęli drugie miejsce w grupie A 
dzięki remisowi 3:3 (3:1) Belgii z Japonią w drugim czwartkowym 
meczu tej grupy. Hokej na trawie będzie w Sydney jedyną męską 
grą zespołową, w której wystąpią Polacy.
#002256
Zarząd Górnika Zabrze SSA przyjął w czwartek rezygnację Jana 
Żurka z funkcji trenera pierwszego zespołu piłkarskiego. 
Obowiązki szkoleniowca przejął Józef Dankowski, dotychczasowy 
asystent Żurka.
#002257
Wydział Dyscypliny Polskiego Związku Piłki Nożnej nałożył na 
szczecińską Pogoń karę finansową w wysokości 10 tys. złotych, za 
to, że podczas sobotniego meczu z Lechem na stadionie Pogoni 
powtarzały się przypadki złego zabezpieczenia tego spotkania.
#002258
Nowy prezes Urzędu Kultury Fizycznej i Sportu, Mieczysław 
Nowicki, nie planuje rewolucyjnych zmian w tej instytucji przed 
igrzyskami olimpijskimi w Sydney.
#002259
Pięciokrotnie poprawiano rekordy świata podczas pierwszego 
dnia pływackich mistrzostw świata (basen 25 metrów) w Atenach. 
Polska ekipa też miała chwilę radości za sprawą brązowego medalu 
na 200 metrów stylem motylkowym Otylii Jędrzejczak.
#002260
Piotr Gawryś, Jacek Pszczoła, John Mohan, Sam Lev, Ravindra 
Murthy i Jaggy Shivdasani awansowali do 1/4 finału, rozgrywanych 
w Cincinnati, wiosennych mistrzostw Ameryki Północnej w brydżu. 
Polsko-amerykański team pokonał 133:107 zespół Reese Milnera 
(USA).
#002261
Robert Krawczyk i Anna Żemła z reprezentantów Polski zajmują 
najwyższe miejsca w europejskim rankingu judoków. Krawczyk jest 
na drugim miejscu w wadze 81 kg, Żemła na czwartym - w wadze 48 
kg.
#002262
Ukrainka Olena Zubriłowa wygrała bieg na 7,5 km biathlonowego 
Pucharu Świata, który odbył się w czwartek w Chanty-Mansijsku. 
Szwedka Magdalena Forsberg, która wcześniej zapewniła sobie 
zwycięstwo w PŚ, tym razem była piąta.
#002263
Austriacy Christoph Bieler, Michael Gruber i Felix Gottwald 
wygrali w St. Moritz rywalizację drużyn w zawodach o Puchar 
Świata w kombinacji norweskiej. Wyprzedzili ekipy Finlandii i 
Norwegii. Zwycięstwo Austriacy zawdzięczają m.in. Michaelowi 
Gruberowi, który skokiem na odległość 101 m w pierwszej próbie 
pobił rekord skoczni. Pecha miała ekipa czeska. Z powodu awarii 
samochodu nie dojechała na czas na start i nie wzięła udziału w 
rywalizacji.
#002264
Austriacki skoczek narciarski 18-letni Thomas Khoerl ustanowił 
nieoficjalny rekord świata w długości skoku narciarskiego, 
osiągając na skoczni w Planicy podczas czwartkowego treningu 
224,5 metra.
#002265
Austriak Hermann Maier wygrał supergigant podczas finałowych 
zawodów alpejskiego Pucharu Świata w Bormio. Drugie i trzecie 
miejsca zajęli także Austriacy - odpowiednio Fritz Strobl oraz 
ex aequo Werner Franz i Andreas Schifferer.
#002266
Wyniki pierwszych meczów 1/4 finału piłkarskiego Pucharu UEFA:
Arsenal Londyn - Werder Brema        2:0 (1:0)
Leeds - Slavia Praga                 3:0 (1:0)
Real Mallorca - Galatasaray Stambuł  1:4 (0:1)
Celta Vigo - Racing Lens             0:0
Rewanże 23 marca.
#002267
Na północnym zachodzie kraju słonecznie. Na pozostałym 
obszarze zachmurzenie duże z większymi przejaśnieniami i 
miejscami, zwłaszcza na wschodzie, opady śniegu. Temp. maks. od
0 st. na Suwalszczyźnie do 5 st. na Pomorzu Zachodnim. Wiatr 
słaby i umiarkowany, na północnym wschodzie i wschodzie okresami 
jeszcze dość silny, przeważnie północno-zachodni.
W Warszawie na ogół pochmurno, okresami opady śniegu. 
Temp. maks. 2 st. Wiatr umiarkowany, północno-zachodni. 
#002268
"Apelujemy do negocjatorów niemieckich o nieprzewlekanie 
rokowań, w imię realizacji obietnic złożonych przez kanclerza 
Gerharda Schroedera o szybkim i niebiurokratycznym rozwiązaniu 
problemu" - czytamy w przekazanym dziennikarzom oświadczeniu 
przedstawicieli organizacji zrzeszających osoby represjonowane 
przez III Rzeszę. Autorzy dokumentu wystepują o "maksymalne 
przyspieszenie ostatecznych decyzji oraz o przeznaczenie kwoty 9 
mld marek na wypłaty odszkodowań indywidualnych". Wg Ludwika 
Krasuckiego ze Stowarzyszenia Żydów Kombatantów i Poszkodowanych 
w II Wojnie Światowej rekompenstata za pracę niewolniczą powinna 
wynieść 15 tys. marek, za pracę przymusową - 5 tys., a za pracę 
w rolnictwie - 1 tys. marek. Organizacje osób represjonowanych 
zrzeszają ok. 400 tys. członków.
#002269
Mimo sprzeciwu AWS Sejm znowelizował w piątek prezydencką 
ordynację wyborczą. Przewiduje ona m.in., że Komitet Wyborczy 
nie może wydać na kampanię wiecej niż 20 mln zł. Podczas 
kampanii będzie można częstować darmowym alkoholem.
Posłowie Akcji głosowali przeciw nowelizacji po tym, jak Sejm 
nie zgodził się na wprowadzenie do ustawy limitów środków na 
kampanię wyborczą pochodzących ze zbiórek publicznych, a więc 
np. ze sprzedaży "cegiełek".
Ostatecznie ustawę poparło 219 posłów, 169 było przeciw, 19 
wstrzymało się od głosu.
Znowelizowana przez Sejm ordynacja przewiduje m.in., że Polacy 
zamieszkali za granicą będą mogli brać udział w obu turach 
głosowania w wyborach prezydenckich. Osoba ubiegająca się o urząd 
prezydenta będzie składała w Państwowej Komisji Wyborczej 
oświadczenie lustracyjne w momencie wyrażenia przed swoim 
komitetem zgody na kandydowanie w wyborach. 80 proc. środków na 
kampanię będzie można przeznaczyć na reklamę w mediach. Wplaty 
od osób prawnych nie mogą być większe niż 100-krotność takiego 
wynagrodzenia. Sejm podniósł kwotę grzywny za naruszenie ciszy 
przedwyborczej i podanie do wiadomości publicznej - na 24 
godziny przed głosowaniem - wyników sondaży dotyczących 
przewidywanych wyników głosowania. Wcześniej Komisja przyjęła, 
że grzywna ta ma wynosić od 30 do 100 tys. zł. W piątek posłowie 
zdecydowali, że będzie to od 500 tys. do 1 mln zł.
#002270
W piątek przed południem premier Jerzy Buzek powiedział, że 
oczekuje rezygnacji od szefa MSWiA Marka Biernackiego, jeżeli 
ten zdecyduje się kandydować na prezesa Instytu Pamięci 
Narodowej (w ub. tygodniu AWS zgłosiła kandydaturę Biernackiego 
do Kolegium Instytutu.) "Pan minister ma możliwość wyboru i 
jeśli ważna funkcja - szefa IPN - leży w zasięgu jego 
zainteresowania i decyduje się kandydować, to ja oczekuję jego 
rezygnacji z MSWiA, niezwłocznej" - powiedział Jerzy 
Buzek.
Jeżeli premier tak się wyraził, to zapewniam, że na pewno 
złożę dymisję na ręce premiera z MSWiA i też mogę państwu 
zapowiedzieć, że rezygnuję też z kandydowania do IPN" - 
zareagował min. Biernacki.
Szef Unii Wolności Leszek Balcerowicz powiedział dziennikarzom 
przed południem, że jego partia "w żadnym wypadku nie poprze 
kandydatury Biernackiego na prezesa IPN". (Unia uważa, że 
najlepszym szefem IPN byłby, zgłoszony przez nią do Kolegium, 
wiceszef MSWiA Bogdan Borusewicz UW). Stanowisko UW oznacza, że 
Biernacki nie ma szans w głosowaniu w Sejmie. Jego kandydaturę 
musi poprzeć i UW, i PSL.
Po zapowiedzi Biernackiego, że zrezygnuje zarówno z kierowania 
resortem spraw wewnętrznych, jak i z kandydowania do IPN, szef 
AWS Marian Krzaklewski spotykał się z politykami Akcji, a także 
z Bogdanem Borusewiczem.
Po tych rozmowach Piotr Żak (AWS) w imieniu Krzaklewskiego 
oświadczył, że do czasu ostatecznych uzgodnień z UW i PSL w 
sprawie kandydatury na stanowisko prezesa IPN, dymisja ministra 
Biernackiego nie będzie przyjęta.
Wieczorem w Zabrzu premier Buzek mówił, że Biernacki jest dobrym 
ministrem, a jego ewentualna rezygnacja w związku z 
kandydowaniem na prezesa IPN spowodowałaby osłabienie rządu.
#002271
O najlepszym modelu rodziny, ubóstwie i złej sytuacji 
mieszkaniowej rodzin dyskutowali w piątek posłowie omawiając 
założenia polityki prorodzinnej rządu. Mimo zastrzeżeń, projekt 
popierają wszystkie kluby parlamentarne. Program wyznacza 
kierunki działań państwa wobec rodziny na lata 2000-2010. Rząd 
przyjął go w listopadzie zeszłego roku. Zakłada m.in. pomoc 
rodzinom w uzyskaniu samodzielności finansowej, poprawę warunków 
mieszkaniowych (np. przez obniżanie kosztów realizacji mieszkań, 
urealnienie czynszów i wzrost liczby mieszkań czynszowych) i 
poprawę sytuacji demograficznej państwa.
"AWS proponuje pozytywne myślenie o rodzinie. W tym szczególnie 
o rodzinach wielodzietnych. Dzieci z tych rodzin wychowują się w 
domu, a nie w przedszkolu, bo matki nie chodzą zazwyczaj do 
pracy i całkowicie mogą poświęcić się dzieciom. To najtańszy 
sposób wychowania" - przekonywała Urszula Wachowska (AWS).Innego 
zdania była Renata Szynalska z SLD. Przypomniała ona, że były 
prezydent Lech Wałęsa ma liczną rodzinę, ale kłopoty z dziećmi 
też niemałe. W jej opinii, lepszy jest już model rodziny 
obecnego prezydenta: 2+1 (dwoje rodziców i jedno dziecko).
"Ten model prezydencki, to model na wymarcie społeczeństwa" - 
oburzył się Tadeusz Cymański (AWS).
Podczas debaty powracały pytania o sposób poprawy warunków 
finansowych rodzin. "Współczesna gospodarka nastawiona jest na 
zysk. Panują wilcze prawa konkurencji. A to gospodarka powinna 
służyć rodzinom, a nie odwrotnie" - oburzała się Anna Sobecka z 
Porozumienia Polskiego.
#002272
Premier Jerzy Buzek uważa, że reforma służby zdrowia, mimo 
pewnych problemów, odnosi sukcesy. Premier był w piątek gościem 
Śląskiego Centrum Chorób Serca w Zabrzu. Kierownictwo Centrum 
jest z reformy zadowolone.
"Wbrew obrazowi przedstawianemu w mediach, które podtrzymują 
atmosferę pełnego niepowodzenia, reforma służby zdrowia w wielu 
miejscach się powiodła, czego jednym z dowodów jest Śląskie 
Centrum Chorób Serca. Mimo pewnych rzeczywistych problemów, 
trzeba pokazać też tę drugą stronę reformy" - powiedział 
premier.
Szef rządu przyznał, że pewne kwestie trzeba jeszcze poprawić. 
Jego zdaniem zmiany organizacyjne i miliard złotych 
wieloletniej pożyczki przekazanej kasom chorych wypełnią jednak 
braki w dofinansowaniu służby zdrowia.
#002273
Prezydent Aleksander Kwaśniewski zamierza skierować zapytanie do 
Trybunału Konstytucyjnego o zgodność z konstytucją niektórych 
zapisów ustawy o wynagrodzeniach. Ustawę o pornografii prezydent 
najprawdopodobniej zawetuje. Wywiad z prezydentem przeprowadzili 
dziennikarze "Polityki" - ukaże się w najbliższym numerze 
tygodnika.
Prezydent powiedział m.in.: "Nie ma usprawiedliwienia 
dla takiego wywindowania uposażeń w samorządach i w spółkach z 
udziałem Skarbu Państwa jak się stało. Popełniono tam grzech 
chciwości". Jednak reakcja na ten "naganny fakt" jest 
"przesadna". "Jeśli bowiem po to zdobyliśmy władzę, by ją 
oddawać, a samorządy cieszyć się miały autonomią, to dlaczego 
mamy wkraczać w jedną ze sfer owej samorządności, dlaczego nie 
pozostawić tego wyborcom i opinii publicznej." "Z kolei problem 
wynagrodzeń w spółkach Skarbu Państwa. Jeżeli budujemy 
kapitalizm, to nie można odrywać pensji szefów przedsiębiorstw 
państwowych od wyniku ekonomicznego tych firm. Skończy się tym, 
że najlepsi odejdą do sektora prywatnego. Czyli wylewa się 
dziecko razem z kąpielą. Oczywiście, weto prezydenckie nie 
będzie miało żadnej szansy, przeciwko zagłosuje jak jeden mąż i 
AWS, i SLD, PSL i UW."
No, a ta nieszczęsna pornografia? - pytali dziennikarze 
"Polityki". "Abstrahuję od dyskusji na temat definicji owej 
pornografii, chodzi mi o to, że w przedłożonym zapisie obecna 
jest silna wiara w omnipotencję prawa. Że niby zakazując czegoś 
będziemy mieli problem załatwiony. Skuteczna walka z pornografią 
może odbywać się wyłącznie poprzez dobrą edukację, w tym 
seksualną, poprzez odpowiednie działania kościołów i instytucji 
społecznych, poprzez wysoki poziom współżycia małżeńskiego i 
partnerstwa w małżeństwie, poprzez kulturę, literaturę i tak 
dalej."
"Tak jest, myślę o ponownym kandydowaniu i nie widzę 
żadnych politycznych scenariuszy, które mogłyby wpłynąć na moją 
decyzję" - odpowiedział Kwaśniewski na pytanie o ponowny udział w 
wyborach prezydenckich.
#002274
W TVP trwa oburzający i haniebny spektakl - oświadczyli posłowie 
AWS i UW na piątkowej konferencji w Sejmie. Zdaniem Tomasza 
Wełnickiego (AWS) telewizja publiczna straciła kontakt ze 
społeczeństwem. "Oburzający i haniebny spektakl promocji w 
telewizji bandytów i zbrodniarzy trwa" - powiedział Piotr Żak 
(AWS) o wywiadzie z Grzegorzem Piotrowskim i wystąpieniu Edwarda 
Misztala - w charakterze policyjnego eksperta - w I programie 
TVP. "Najpierw telewizja lokalna w Łodzi promowała mordercę ks. 
Jerzego Popiełuszki, a kilka dni potem w programie I TVP, 
pokazał się pan Edward Misztal, były milicjant oskarżony o 
bandycki napad na klasztor franciszkanek" - mówił pos. Wełnicki 
(AWS). Zdaniem posłów koalicji "obowiązkiem Krajowej Rady 
Radiofonii i Telewizji oraz Rady Nadzorczej TVP jest przerwanie 
tych destruktywnych działań. Kompromitują one telewizję 
publiczną, jej partyjne kierownictwo i jej zaplecze 
polityczne."
Członkowie Krajowej Rady Radiofonii i Telewizji Jarosław Sellin 
i Marek Jurek wezwali w piątek prezesa TVP Roberta 
Kwiatkowskiego do ustąpienia ze stanowiska. Przedstawili to 
żądanie na konferencji prasowej w Sejmie. Jeśli prezes 
Kwiatkowski nie ustąpi ze stanowiska obaj członkowie KRRiT 
zwrócą sie do Rady Nadzorczej TVP o "wyciągnięcie odpowiednich 
konsekwencji."
Paweł Sosnowski z biura zarządu TVP powiedział PAP: "to nie jest 
pierwsza taka próba. Zarząd uważa, że łączenie sprawy wywiadu z 
Piotrowskim, w sprawie którego zarząd zajął jednoznaczne 
stanowisko, zwalniając wszystkich zaangażowanych w tą sprawę 
pracowników ośrodka, ze sprawą występu Edwarda Misztala w 
programie 1 TVP jest niedopuszczalne". Podkreślił, że "Edward 
Misztal ma legalnie działającą firmę ochroniarską, nie jest 
skazany prawomocnym wyrokiem i występował również jako ekspert w 
innych mediach - w TOK FM i w 1 programie Polskiego Radia".
Przedstawiciel telewizji publicznej dodał, że "trudno 
obarczać prezesa Kwiatkowskiego odpowiedzialnością za wszystkie 
emitowane w TVP programy, ponieważ niemożliwością jest, by je 
wszystkie oglądał. I próba wykorzystywania tego w celu 
nacisku na prezesa, aby ustąpił jest nieporozumieniem".
#002275
Były wojewoda bydgoski Krzysztof Sidorkiewicz ujawnił, że 
wpółpracował z wojskowymi służbami specjalnymi PRL. Trybunał 
Konstytucyjny przesądzi, czy jego proces lustracyjny nie 
zostanie umorzony z powodów formalnych.
#002276
Do 24 marca Sąd Lustracyjny II instancji niespodziewanie 
odroczył w piątek wydanie wyroku w sprawie senatora Mariana 
Jurczyka, uznanego w I instancji za "kłamcę lustracyjnego". 
Obrona chce umorzenia procesu z braku dowodów.
#002277
Unia Pracy zaapelowała do Unii Wolności "o obronę majątku 
publicznego i niedopuszczenie, by użyto go do finansowania 
partyjnej propagandy". UP chodzi o finansowanie przez państwowe 
spółki Telewizji Familijnej. "Apelujemy do pana o obronę majątku 
publicznego i niedopuszczenie, by użyto go do finansowania 
partyjnej propagandy" - czytamy w liście otwartym do 
parlamentarzystów UW i jej szefa wicepremiera Leszka 
Balcerowicza. "Okazuje się, że w sytuacji, kiedy podwyżki cen 
paliw i energii napędzają inflację, czyniąc życie Polaków coraz 
trudniejszym, gdy publicznych pieniędzy nie starcza na 
najbardziej pilne wydatki, kontrolowane przez państwo spółki, 
dostarczające energię elektryczną, paliwa płynne i produkujące 
metale, przeznaczają wielkie sumy na stworzenie prywatnej, 
uwikłanej politycznie telewizji" - brzmi fragment listu UP.
Telewizja Familijna ruszy prawdopodobnie za rok. Na środowej 
konferencji prasowej zostali oficjalnie przedstawieni 
akcjonariusze spółki Telewizja Familijna SA. Prowincja Zakonu 
Braci Mniejszych Konwentualnych (franciszkanie) wnosi do spółki 
koncesję telewizyjną i zachowuje 46 proc. udziałów. Pozostałe 54 
proc. podzieliły między siebie: grupa KGHM, Polski Koncern 
Naftowy SA, Polskie Sieci Energetyczne SA, grupa Prokom i PZU 
Życie. Wartość udziałów wynosi 120 mln złotych.
#002278
67 proc. ankietowanych uważa, że sytuacja w kraju zmierza w złym 
kierunku, przeciwnego zdania jest 19 proc. respondentów - wynika 
z sondażu CBOS. W stosunku do lutego pogorszyły się ogólne oceny 
rozwoju sytuacji w kraju. Według CBOS, osiągnęły one tak niski 
poziom, jakiego Centrum Badania Opinii Społecznej nie 
zarejestrowało od połowy lat 90. Opinie, że sytuacja w Polsce 
zmierza w złym kierunku, przeważają we wszystkich grupach 
społecznych. Im niższe wykształcenie, pozycja społeczno-zawodowa 
i gorsze warunki materialne rodzin, tym więcej krytycyzmu w 
ocenie rozwoju kraju. Pogorszyły się również opinie dotyczące 
sfery gospodarki, polityki oraz warunków materialnych 
respondentów i ich rodzin. Liczba osób przekonanych, że sytuacja 
gospodarcza w Polsce jest zła wzrosła w porównaniu z lutym o 6 
punktów proc. i wynosi 61 proc. Liczba tych, którzy oceniają ją 
pozytywnie (7 proc.) spadła o 5 punktów proc. Obecnie ponad 
połowa (51 proc.) badanych określa sytuację polityczną jako złą, 
a tylko 5 proc. ocenia ją pozytwnie.
#002279
Posłowie omawiali w piątek propozycje zmiany ustroju Warszawy. 
Posłowie SLD proponują, żeby Warszawa była jedną gminą złożoną z 
17 dzielnic, posłowie AWS - by była miastem na prawach powiatu 
złożonym z 17 gmin.
#002280
- poinformowała w piątek agencja "Interfax". Razow został 
"odwołany na konsultacje" do Moskwy 25 lutego, po incydencie pod 
rosyjskim konsulatem generalnym w Poznaniu. Pracownik 
rosyjskiego MSZ powiedział agencji, że "powrót ambasadora w 
żadnym razie nie oznacza, że jesteśmy zadowoleni z obecnego 
stanu stosunków polsko-rosyjskich". "Oczekujemy, że strona polska 
doprowadzi śledztwo w tej sprawie [incydentu w Poznaniu] do 
końca i winni poniosą odpowiednią karę" - dodał anonimowy 
rosyjski dyplomata.
#002281
Siergiej Jastrzembski, rzecznik Kremla ds. sytuacji w Czeczenii 
powiedział w piątek, że w czasie trwającej od września zeszłego 
roku operacji w zbuntowanej republice zginęło 1628 żołnierzy 
wojsk federalnych i oddziałów podległych MSW; rannych 
zostało ponad 4300. Jednak zdaniem zachodnich agencji, rosyjskie 
dowództwo znacznie zaniża straty własne, które w istocie mogą być 
nawet trzy razy większe.
Obecnie siły federalne kontrolują całą nizinną część Czeczenii, 
w tym jej stolicę, Grozny. Do zaciętych starć dochodzi nadal w 
górach na południu tej północnokaukaskiej republiki. Moskwa od 
kilku tygodni podkreśla jednak , że operacja zbliża się do końca.
#002282
Wspomniany Siergiej Jastrzembski oświadczył też, że jeśli Moskwa 
zostanie wykluczona z Rady Europy, to żadna delegacja Rady 
więcej nie przyjedzie do Czeczenii. Wykluczenie oznaczałoby 
wyeliminowanie Rosji z instytucji europejskiej ważnej, jak to 
ujął Jastrzembski, "dla ewolucji Rosji w kierunku demokracji". 
Rada Europy już w styczniu mówiła o ewentualności zawieszenia 
członkostwa Rosji, jeśli "prawa człowieka w Czeczenii nie będą 
przestrzegane". Delegacja parlamentrzystów RE, która przebywała 
w zeszły weekend w Czeczenii, skrytykowała - jak je określiła - 
zbrodnie wojenne, jakich dopuszczają się w Czeczenii obie 
strony. Kwestia ewentualnego zawieszenia członkostwa Rosji w RE 
ma być rozpatrywana w kwietniu.
#002283
Stany Zjednoczone zapowiedziały, że zniosą sankcje na import 
niektórych irańskich towarów z wyjątkiem ropy naftowej. 
Poinformowała o tym w piątek w Waszyngtonie amerykańska sekretarz 
stanu Madeleine Albright. "Dziś ogłaszam kroki, które pozwolą 
Amerykanom na zakup i import z Iranu dywanów i artykułów 
żywnościowych, takich jak suszone owoce, orzechy i 
kawior." Albright oświadczyła również, że Stany Zjednoczone 
podejmują działania mające doprowadzić do rozwiązania 
pozostałych sporów prawnych między obu krajami (większość już 
rozwiązano za pośrednictwem Międzynarodowego Trybunału 
Sprawiedliwości w Hadze), przede wszystkim zwrotu irańskich 
aktywów zamrożonych od 1979 roku. Administracja Clintona zamierza 
także wprowadzić ułatwienia dla irańskich sportowców, naukowców, 
artystów i przedstawicieli innych grup zawodowych, a także 
członków organizacji pozarządowych odwiedzających Stany 
Zjednoczone. USA przyznały się do "krótkowzroczności" w 
niektórych elementach swej polityki wobec Iranu. Chodzi m.in. o 
wspierany przez CIA wojskowy zamach stanu w 1953 roku, który 
doprowadził do obalenia lewicowego premiera Mohammada 
Mosaddegha, którego rząd dwa lata wcześniej wydał uchwałę o 
nacjonalizacji przemysłu naftowego. "Chcemy pracować razem z 
Iranem nad obaleniem tego, co prezydent Chatami określa jako 
+mur nieufności+" - powiedziała Albright.
Iran i Stany Zjednoczone nie utrzymują stosunków dyplomatycznych 
od 1980 roku. Przyczyną ich zerwania było uwięzienie jako 
zakładników 66 obywateli amerykańskich po ataku na ambasadę USA 
w listopadzie 1979. W tym samym roku w Iranie wybuchła rewolucja 
islamska.
W ubiegłym miesiącu w wyborach parlamentarnych wygrał obóz 
reformatorski, skupiony wokół sprawującego urząd od 1997 roku 
prezydenta Mohammada Chatamiego.
#002284
Iran z zadowoleniem przyjął amerykańską decyzję. Ze swej strony 
zezwoli na import amerykańskiego zboża i lekarstw. Informację 
tę podała oficjalna agencja irańska IRNA, powołując się na 
rzecznika tamtejszego MSZ, Hamida Rezę Asefiego. Asefi 
powiedział, że irański MSZ studiuje wypowiedź pani Albright i 
zajmie oficjalne stanowisko.
#002285
Przyszłość elektrowni atomowych i reforma partii są głównymi 
tematami zjazdu Sojuszu90/Zielonych, który rozpoczął się w 
piątek w Karlsruhe. W trwających do niedzieli obradach 
uczestniczy 750 delegatów z całego kraju. Jesienią 1998 roku w 
wyborach do Bundestagu Zieloni zdobyli 6,7 proc. głosów i weszli 
do koalicyjnego rządu socjaldemokraty Gerharda Schroedera. 
Wywodząca się z pozaparlamentarnej opozycji partia po raz 
pierwszy uczestniczy w sprawowaniu władzy na szczeblu federalnym.
#002286
Fiński minister spraw zagranicznych Erkki Tuomioja oświadczył w 
piątek, że Francja i Belgia nie powinny narzucać całej Unii 
Europejskiej polityki wobec nowego rządu Austrii, do którego 
weszli nacjonalistyczni "Wolnościowi". "Najbardziej aktywne i 
głośne (w krytyce austriackiego rządu), Francja i Belgia, nie 
mogą dyktować całej UE, jaką należy prowadzić politykę" - 
powiedział Erkki Tuomioja podkreślając, że austriacki rząd 
"został sformowany całkowicie demokratycznie".
Zdaniem szefa fińskiego MSZ, po okresie wzmożonej obserwacji 
polityki austriackiego rządu będzie trzeba powtórnie przemyśleć 
podjęte akcje."Teraz, po tym, jak czternaście rządów rozpoczęło 
taką politykę, musimy razem poszukiwać jakiegoś wyjścia" - 
powiedział Tuomioja.
14 europejskich partnerów Austrii w Unii Europejskiej, w tym 
Finlandia, ograniczyło do minimum stosunki dwustronne z 
Wiedniem, protestując przeciwko wejściu do koalicyjnego rządu 
populistycznych nacjonalistów z partii "Wolnościowi" Joerga 
Haidera.
#002287
Dowódca sił pokojowych w Kosowie, gen. Klaus Reinhardt 
przewiduje, że KFOR będzie musiał pozostać w prowincji z 10 lat, 
a może i dłużej. Opinię tę niemiecki generał wyraził w 
piątkowym wywiadzie dla telewizji Reuters. Przed zbliżającą się 
rocznicą rozpoczęcia bombardowań NATO w Jugosławii (24 marca) 
dowódca KFOR ocenił, że w Kosowie trudno będzie ustanowić 
społeczeństwo wieloetniczne. Najlepsze na co można mieć nadzieję 
to pokojowe współistnienie między serbską mniejszością a 
Albańczykami. "Wystarczy popatrzeć na Irlandię Północną, na 
Synaj, na Liban, żeby zobaczyć, jakie to trudne" - powiedział 
generał.
#002288
Watykan zdecydowanie potępia stanowisko zawarte w czwartkowej 
rezolucji Parlamentu Europejskiego dotyczącej praw człowieka, 
która sankcjonuje związki małżeńskie między osobami przeciwnej 
płci. Stanowisko Watykanu zaprezentowała w piątek Papieska Rada 
Rodziny. "Rezolucja stanowi kolejny poważny atak na rodzinę 
opartą na małżeństwie jako związku mężczyzny i kobiety" - 
napisano w wydanym przez nią oświadczeniu. "Negowanie tej 
fundamentalnej i uznanej prawdy może doprowadzić do zniszczenia 
tej podstawowej komórki społecznej."
#002289
Podczas sesji Giełdy Papierów Wartościowych wzrósł kurs 127 
akcji, 65 spadł, a 28 nie zmienił się, w tym na rynku NFI spadły 
notowania 13 funduszy, a dwóch wzrosły. WIG wzrósł o 2,2 proc., 
do 22.386,2 pkt.
#002290
Mimo generalnie nienajlepszych nastrojów podczas czwartkowego 
fixingu i spadków podczas notowań ciągłych, piątkowa sesja 
zaowocowała silnymi wzrostami, ale sprzedaż na dogrywkach 
sugeruje możliwość korekty - uważa Marek Pokrywka, makler DM BOŚ.
"Stało się to pod wpływem bardzo dużego wzrostu indeksu Dow 
Jones. Dobre wiadomości zza oceanu zachęciły inwestorów do 
angażowania się w akcje" - powiedział.
W piątek na rynku podstawowym w porównaniu z czwartkowym 
fixingiem odnotowano skokowy wzrost obrotów. 
"Jest to niepokojący sygnał, świadczący, że na piątkowej sesji 
przynajmniej w przypadku kilku papierów mogliśmy mieć do 
czynienia z tzw. kulminacją sprzedaży" - powiedział makler.
Jego zdaniem z punktu widzenia analizy technicznej możliwy jest 
dalszy wzrost WIG 20 do poziomu ok. 3.300 punktów. 
"Chociaż bardzo duże obroty podczas piątkowego fixingu oraz 
przewaga podaży w bilansie dogrywek sugerują wystąpienie 
spadkowej korekty podczas najbliższych sesji" - powiedział. 
#002291
Produkcja przemysłowa w lutym wzrosła o 7,2 proc. wobec 
stycznia. Natomiast w porównaniu z lutym sprzed roku wzrosła o 
16,3 proc. - podał GUS.
#002292
Profesor Stanisław Gomułka z London School of Economics 
uważa, że tempo wzrostu produkcji przemysłowej powinno utrzymać 
się do końca 2000 roku na poziomie 15-20 proc. i dzięki temu PKB 
wzrośnie w pierwszym i drugim kwartale o 7 proc.
#002293
Złoty umocnił się o 0,3 proc. wobec czwartkowego zamknięcia i 
osiągnął najwyższy od sierpnia ubiegłego roku poziom 6,55 proc. 
powyżej parytetu.
#002294
Sejm uchwalił prawo własności przemysłowej, które określa 
warunki udzielania patentów na wynalazki i praw ochronnych na 
wzory użytkowe i znaki towarowe.
#002295
Sejmowa komisja Skarbu Państwa jest przeciwna ośmiu z dziewięciu 
poprawek zgłoszonych w drugim czytaniu wobec pilnego rządowego 
projektu nowelizacji ustawy o komercjalizacji i prywatyzacji 
przedsiębiorstw państwowych.
#002296
Polski Koncern Naftowy zapowiedział, że obniży od soboty ceny 
hurtowe swoich paliw o 10-60 zł na tonie, czyli o około 1-6 gr 
na litrze.
#002297
Komisja Papierów Wartościowych i Giełd zamierza wprowadzić 
zmiany do ustawy o funduszach inwestycyjnych, umożliwiające 
powstanie takich, które mogłyby inwestować w nieruchomości.
#002298
O 5,56 proc. spadła wysokość czynszu wynajmu powierzchni 
biurowych w Warszawie w 1999 roku w stosunku do cen sprzed roku
- podała firma Healey & Baker.
#002299
PKP poinformowały, że rezygnują z dostaw kolejnych lokomotyw 
Adtranz Pafawag.
#002300
Prezes zarządu PZL w Mielcu Daniel Romański, oceniając potrzeby 
Brazylii w zakresie małego transportu lotniczego, powiedział, że 
eksport polskich samolotów M-28 Skytruck do tego kraju jest 
całkowicie realny.
#002301
Po spadkach w ciągu ostatnich pięciu sesji cena ropy w Londynie 
wzrosła o około 1 proc., bo wśród eksporterów tego surowca 
ciągle istnieje różnica zdań przed spotkaniem OPEC 27 marca w 
Wiedniu.
#002302
Giełdy w Paryżu, Brukseli i Amsterdamie poinformują w Londynie 
poniedziałek o szczegółach planowanej przez nie fuzji - podały 
źródła bliskie negocjacji.
#002303
Amerykański koncern samochodowy Ford Motor ma kupić od 
niemieckiego BMW za trzy miliardy euro prawo do produkcji 
samochodów terenowych i sportowych Land Rover.
#002304
4 tys. silników jednocylindrowych ma wyeksportować w tym roku do 
krajów arabskich i Afryki Północnej andrychowska Wytwórnia 
Silników Wysokoprężnych Andoria SA.
#002305
Światowa Wystawa EXPO 2000 w Hanowerze będzie największą z 
dotychczasowych. Weźmie w niej udział 177 państw - poinformowali 
organizatorzy.
#002306
Bank Światowy przyznał Bułgarii kredyt EPSAL w wysokości 49,5 
mln euro (48,6 mln dolarów) na program ochrony środowiska w 
prywatyzowanych przedsiębiorstwach przemysłowych.
#002307
Bariery sanitarne są nadal jedną z głównych przeszkód w otwarciu 
handlu rolnego pomiędzy UE a Polską - wynika z dwudniowych 
negocjacji polskiej delegacji z Komisją Europejską w sprawie 
liberalizacji handlu rolno-spożywczego.
#002308
Tylko około 10 proc. polskich gospodarstw rolnych jest obecnie 
na takim poziomie, aby mogły się przygotowywać do wejścia do 
Unii Europejskiej - uważają specjaliści z Komitetu Integracji 
Europejskiej.
#002309
Brytyjski zespół King Crimson wystąpi 9 czerwca w poznańskiej 
Hali Arena oraz 10 i 11 czerwca w stołecznym Teatrze Roma. W 
piątek twórca, lider i gitarzysta grupy Robert Fripp spotkał się 
z dziennikarzami w Warszawie. Koncerty w Polsce będą częścią 
europejskiej trasy promującej najnowszy album King Crimson - 
"The Construction of Light Tour 2000". Premierę płyty, którą 
nagrano w Nashville, zaplanowano na maj.
"Teraz kiedy sesję mamy już za sobą wydaje mi się, że nowy album 
jest słaby, choć można na nim znaleźć kilka perełek. Tylko w 
idealnym świecie, każdy utwór, każdy album jest spójnym dziełem. 
Jednak niewiele jest takich płyt, na których interesują mnie 
wiecej niz dwa, trzy utwory. Tylko dzięki reakcji publiczności 
na koncertach możemy przekonać się czy dany pomysł jest wart 
naszej dalszej pracy" - powiedział Fripp.
King Crimson to zespół uważany za największą legendę rocka 
progresywnego. Początki grupy siegają 1969 roku. Jej skład 
zmieniał sie wielokrotnie. Obecne - to szóste wcielenie. Obok 
Frippa grają gitarzysta i wokalista Adrian Belew, gitarzysta 
Trey Gunn oraz perkusista Pat Mastelotto. "To czterech solistów, 
cztery tria lub sześć duetów zależnie od punktu widzenia" - 
wyjaśnia Fripp.
#002310
Zdążymy wyprodukować nowe - zapewnili w piątek przedstawiciele 
firmy R.S. Owens & Co. z Chicago, która przygotowuje oscarowe 
posążki dla amerykańskiej Akademii Sztuki Filmowej. Na dziewięć 
dni przed uroczystością rozdania Oscarów, w drodze z Chicago do 
Hollywood zaginęła paczka ze statuetkami. Wg rzecznika Akademii 
Sztuki Filmowej Johna Pavlika, Oscary skradziono. Pavlik odmówił 
podania bliższych szczegółów. Powiedział jedynie, że przesyłka 
zginęła niedaleko Beverly Hills.
Nie wiadomo, czy zginęły wszystkie statuetki (54), czy tylko 
część z nich. Transportowała je firma kurierska Roadway Express, 
która stale współpracuje z Akademią.
Oscar, wykonany ze stopu kilku metali i pokryty warstwą 24-
karatowego złota, mierzy 34,29 centymetra, a waży około czterech 
kilogramów. Nigdy nie ujawniono wartości nominalnej statuetki, 
ale szacuje się, że sięga ona 300 dolarów. Na aukcjach te 
pamiątkowe posążki osiągają niekiedy bardzo wysokie ceny.
#002311
Obrazy Olgi Boznańskiej ze zbiorów Muzeum Narodowego w Krakowie 
są prezentowane w Instytucie Polskim w Paryżu. Wystawa 
towarzyszy wielkiej eskpozycji dzieł Jacka Malczewskiego, którą 
zorganizowano w Muzeum d'Orsay.
#002312
Monograficzna wystawa o Zbigniewie Herbercie, zatytułowana 
"Zbigniew Herbert - Epilog burzy" została zainaugurowana w 
piątek w warszawskim Muzeum Literatury.
#002313
Krakowskie Błonia zostaną wpisane do rejestru zabytków - 
poinformował Wojewódzki Konserwator Zabytków w Małopolsce. Dotąd 
48-hektarowa łąka w centrum miasta była chroniona dzięki 
ograniczeniom w planie zagospodarowania przestrzennego Krakowa.
#002314
Światowe Forum Wody rozpoczęło się w piątek w Hadze. Otwarcie 
konferencji zakłóciła niewielka grupa manifestantów, 
protestujących przeciw prywatyzacji zasobów wodnych na świecie. 
Para nagich ludzi wyszła na scenę, gdy przemówienie wygłaszał 
przewodniczący Światowej Rady Wody, Egipcjanin Mahmud Abu-Zeid. 
Demonstranci, z hasłami wypisanymi na plecach, protestowali 
przeciwko budowie zapory w Kraju Basków. Ceremonię otwarcia 
przerwano. Manifestanci rozciągnęli na balkonie transparent 
wzywający do zaprzestania prywatyzacji zasobów wodnych na 
świecie. Wśród kilkuset uczestników Forum, zgromadzonych w 
wielkiej sali centrum kongresowego, zaczęli rozprowadzać ulotki. 
Jeden z protestujących wspiął się na ścianę, by je 
stamtąd rozrzucać.
W Światowym Forum Wody uczestniczy ok. 3 tys. osób - ekspertów, 
polityków i ekologów. Konferencja ma trwać sześć dni w ramach 
około stu zespołów i dyskusji okrągłego stołu.
#002315
Za 4 do 5 lat Polska może osiągnąć tak niski wskaźnik 
umieralności niemowląt, jak kraje Unii Europejskiej - uważa 
krajowy koordynator Rządowego Programu Poprawy Opieki 
Perinatalnej (PPOP) w Polsce prof. Janusz Gadzinowski. Obecnie 
umiera w Polsce 9 na 1000 niemowląt.
"W ciągu kilku lat, od 1995 roku, udało się zmniejszyć ten 
wskaźnik o połowę -wtedy umierało 17 na 1000 dzieci. Dzięki 
działaniom w dziedzinie poprawy opieki perinatalnej w zeszłym 
roku przeżyło 2 tys. dzieci więcej" - powiedział prof. 
Gadzinowski, który uczestniczył w piątek w Katowicach w 
konferencji z okazji inauguracyjnego posiedzenia Regionalnego 
Komitetu Doradczego PPOP. Opieka perinatalna obejmuje okres od 
planowanego zajścia w ciążę, poprzez ciążę, poród, po połóg i 
opiekę nad noworodkiem i niemowlęciem (dziecko do pierwszego 
roku życia).
#002316
Coraz więcej Polaków decyduje się na dietę wegetariańską, z 
którą związane jest ryzyko niedoborów wielu substancji 
odżywczych, co zwłaszcza może być groźne dla dzieci.
#002317
Piekarnię sprzed 4 tys. lat odkryli polscy archeolodzy w 
starożytnym ośrodku kultowym w Dendera w Górnym Egipcie. 
Wypiekano tam chleb przeznaczony na ofiarę dla bóstw.
#002318
Procesy zachodzące na pustyni zasypującej oazę Charga w Egipcie 
badała w marcu wyprawa geograficzna Uniwersytetu Warszawskiego.
#002319
- poinformował prezes giełdy Wiesław Rozłucki. "Przedstawimy 
plany które wychodzą na przeciw oczekiwaniom spółek." Dodał, że 
giełda ma rozeznanie, w czym może pomóc spółkom z sektora IT, 
Jednak zastrzegł, że na pewno nie będzie to propozycja 
utworzenia nowego rynku. "Byłaby to zła koncepcja, gdyż wiele 
spółek z tej branży jest już notowanych na rynkach GPW." Nie 
chciał jednak skomentować pytania o charakter propozycji giełdy. 
"Ta koncepcja jest o wiele dalej idąca, niż pomysł nowego 
rynku."
Na początku marca prezes Rozłucki w zapowiedział, że w ciągu 2-3 
miesięcy może zapaść decyzja o zniesieniu kryteriów zyskowności 
oraz ograniczenia minimalnej wysokości kapitału akcyjnego dla 
spółek wchodzących na wszystkie rynki GPW. Oznaczałoby to 
umożliwienie wejścia na parkiet spółek nowych technologii, które 
przynoszą straty.
#002320
Na kary po 25 lat więzienia skazał w piątek sąd 21-letniego 
Marcina Chmielewskiego i 20-letniego Krzysztofa Kaczmarczyka, 
głównych oskarżonych w procesie zabójców braci N. z Giżycka - 11-
letniego Szymona oraz o 4 lata starszego Adama.
Byli oni głównymi z pięciu oskarżonych w tej sprawie. Prokurator 
domagał się dla nich dożywocia. Suwalski sąd uznając winę obu 
stwierdził jednak, że okolicznością łagodzącą jest przede 
wszystkim ich młody wiek, bardzo dobra opinia w miejscu 
zamieszkania i wcześniejsza niekaralność.
Zaostrzeniem kar jest ustalenie możliwości ubiegania się o 
warunkowe, przedterminowe zwolnienie dopiero po 20 latach 
(zwykle po 15 latach). Trzech pozostałych oskarżonych, w tym 
dwóch nieletnich, skazano na 7, 8 i 15 lat więzienia.
Wyrok nie jest prawomocny. Obie strony zapowiedziały apelacje.
Do zabójstwa doszło 11 października 1998 roku na Wzgórzu Brunona 
w Giżycku. Chłopcy powiedzieli w domu, że idą na ryby. Ponieważ 
nie wrócili, ich matka powiadomiła policję.
Dwaj główni oskarżeni nie przyznali się do winy. Krzysztof 
Kaczmarczyk jest inwalidą chorym na raka, Marcin Chmielewski 
bezrobotnym. Jedynie 19-letni Robert Truchan (skazany na 15 lat 
więzienia) przyznał się do biernego udziału w zabójstwie i 
wykazał skruchę. Przed sądem powiedział, że "żałuje, iż temu nie 
zapobiegł". Nie powiedział jednak, kto zabił.
#002321
Wszyscy świadkowie, zeznający w piątek w procesie oskarżonych w 
związku z wydarzeniami radomskiego Czerwca '76, potwierdzili 
fakt bicia ich na "ścieżkach zdrowia". Na ławie oskarżonych przed 
radomskim Sądem Rejonowym zasiadają byli wysocy rangą 
funkcjonariusze milicji i służby więziennej: były naczelnik 
tamtejszego aresztu śledczego Józef S., były komendant 
wojewódzki MO w Radomiu Marian M. i jego zastępca do spraw SB 
Tadeusz Sz. oraz kierujący grupą śledczą akcji Lato '76 
Kazimierz R., który nie stawił się na piątkową rozprawę z powodu 
pobytu w szpitalu. Sąd odrzucił wniosek obrońcy o odroczenie w 
związku z tym rozprawy.
Oskarżeni odpowiadają za bezprawne pozbawienie wolności 58 osób 
w związku z radomskim protestem, połączone ze szczególnym 
udręczeniem. W wyjaśnieniach przed sądem żaden z oskarżonych nie 
przyznał się do winy, tłumacząc się wykonywaniem poleceń 
przełożonych.
Kilkunastu pokrzywdzonych, wysłuchanych przez sąd w piątek, 
mówiło o ich bezprawnym przetrzymywaniu i brutalnym biciu przez 
milicjantów.
"Trzy doby przesiedziałem niewinnie w areszcie, gdzie ustawieni 
w dwa szpalery milicjanci bili nas pałkami na +ścieżce zdrowia+. 
Po wyjściu całe plecy miałem sine, a do zdrowia powróciłem po 
trzech miesiącach" - powiedział były pracownik PKS.
Następna rozprawa odbędzie się 14 kwietnia. Zostaną wówczas 
przesłuchani następni świadkowie.
#002322
Surowiec, z którego można wyprodukować ok. pół tony amfetaminy o 
czarnorynkowej wartości 30 mln zł, skonfiskowała policja. 
Zlikwidowano największą, jak do tej pory, wytwórnię BMK - 
podstawowego składnika amfetaminy.
#002323
Sąd Okręgowy w Zielonej Górze wydał postanowienie o aresztowaniu 
czterech celników i agentów celnych, zatrzymanych na początku 
tygodnia przez funkcjonariuszy Inspektoratu Celnego i Urzędu 
Ochrony Państwa.
#002324
Przed sądem staną dwaj poznańscy policjanci, którym w 
październiku 1999 roku zbiegł z konwoju groźny przestępca 
Grzegorz Fedorowicz. Prokurator zarzuca im niedopełnienie 
obowiązków.
#002325
Na karę trzech lat i sześciu miesięcy więzienia Sąd Rejonowy w 
Opolu skazał Agnieszkę M., której zarzucono dokonanie brutalnego 
rozboju.
#002326
Zarzut usiłowania rozboju i pozbawieniawolności ze szczególnym 
udręczeniem postawiła Prokuratura Okręgowa trójce mężczyzn 
zatrzymanych 13 marca przy próbie podjęcia okupu na 
podwarszawskiej stacji benzynowej.
#002327
Za pomocą specjalistycznego działka pirotechnicy zneutralizowali 
w piątek rano bombę, zrobioną prawdopodobnie z 400 gramów 
trotylu, podłożoną pod fiatem seicento w jednej z dzielnic 
Gdańska.
#002328
Trzy osoby zostały oskarżone o nielegalne posiadanie broni, z 
której ponad dwa tygodnie temu sześcioletni amerykański chłopiec 
zastrzelił w szkole swoją koleżankę.
#002329
a 3 proc. - twardą. Jednocześnie 59 proc. uważa, że wprowadzenie 
całkowitego zakazu pornografii jest niesłuszne - wynika z 
sondażu OBOP na temat pornografii.
Dla 56 proc. badanych wprowadzenie przez Sejm zakazu pornografii 
stanowi naruszenie swobód obywatelskich. Co trzeci Polak jest 
przeciwnego zdania. 
Na pytanie, czy dorośli ludzie, którzy tego chcą, powinni mieć 
możliwość obejrzenia (np. w czasopismach lub filmach) nagiej 
postaci kobiety, 78 proc. odpowiedziało twierdząco. Przeciwnego 
zdania jest 19 proc.
Na to samo pytanie, odnoszące się do nagiego mężczyzny, 72 proc. 
odpowiedziało twierdząco. Co czwarty badany jest przeciwnego 
zdania. 65 proc. ankietowanych opowiada się za tym, by dorośli 
ludzie mieli możliwość obejrzenia stosunków fizycznych między 
kobietą a mężczyzną. 31 proc. respondentów jest temu 
przeciwnych.
Wg OBOP-u te trzy pytania dotyczyły pornografii miękkiej. 
Aprobatę łączną wobec niej wyraziło 56 proc. Dezaprobatę - 17 
proc.
#002330
Do wagarowania i spędzania na boisku sportowym czasu 
przeznaczonego na naukę przyznał się warszawskim uczniom 
marszałek Sejmu Maciej Płażyński. W piątek był gościem 
Społecznej Szkoły Podstawowej nr 16 w Warszawie.
"Prymusem nie byłem, ale nie miałem też problemów z nauką. 
Raczej dość lekko traktowałem obowiązki szkolne" - mówił 
marszałek na spotkaniu z uczniami.
"A co pan sądzi o wagarowaniu?" - pytali uczniowie. "Oficjalna 
odpowiedź jest taka, że wagarować nie wolno. Ze skruchą 
przyznaję jednak, że dużo wagarowałem, głównie grałem wtedy w 
piłkę. Nikogo nie namawiam do opuszczania zajęć, ale myślę, że 
nie ma co robić problemów z pojedyczych wagarów, oczywiście 
jeśli nie zdarzają się zbyt często i jeśli nadrabia się 
zaległości."
"Czy nudzi się pan czasem w Sejmie?" - chcieli wiedzieć młodzi 
ludzie. "Tak, ale nie mogę tego po sobie pokazywać" - 
odpowiedział Płażyński.
Po części oficjalnej marszałek Płażyński, jako zawodnik drużyny 
"niebieskich", rozegrał 20-minutowy mecz piłki nożnej na 
szkolnym boisku. Grał jednocześnie na pozycji obrońcy i głównego 
rozgrywającego. Przy dopingu "niebiescy górą, czerwoni 
kanałami!" drużyna marszałka wygrała mecz 2:1.
#002331
20 marca o godz. 8.35 czasu środkowo-europejskiego rozpocznie 
się astronomiczna wiosna, jednak na typową wiosenną pogodę 
przyjdzie prawdopodobnie jeszcze kilka dni poczekać.
#002332
W sąsiadującym z Polską powiecie Semily w północno-wschodnich 
Czechach nadal - po obfitych opadach śniegu - obowiązuje stan 
klęski śniegowej. 
#002333
Sto lat ukończyła w piątek Zofia Doliwa-Dobrowolska, siostra 
wicepremiera, budowniczego Gdyni, Eugeniusza Kwiatkowskiego. 
Jubilatka czuła się jednak źle i świętowanie jej urodzin musiano 
przerwać po 10 minutach.
#002334
Z działki w jednej z dzielnic Świnoujścia wywieziono dwa 
transporty poniemieckiej broni. Natrafili na nią pracownicy 
telekomunikacji, gdy kopali rów pod kable światłowodowe.
#002335
Uruchomienie kolejki turystycznej wokół Tatr z Nowego Targu na 
Słowację i linii autobusowej z Zakopanego do Orawic planują 
wspólnie powiat tatrzański i słowacki okręg Tvardosin.
#002336
Amerykańsko-kanadyjska ekipa rozpoczyna pod koniec 
kwietnia operację czyszczenia Mount Everestu. Z największej góry 
świata zostanie usuniętych ok. 15 ton śmieci. Koszt 
przedsięwzięcia szacuje się na 1,2 mln dolarów.
#002337
Francuski prokurator zażądał w czwartek kary więzienia dla byłej 
belgijskiej miss topless i jej dwóch przyjaciół, których afera 
rozbiła małżeństwo księżnej Stefanie z Monako.
#002338
Policja w Los Angeles aresztowała aktora Adama Farrara - 
przyrodniego brata słynnego Leonardo Di Caprio. Farrar 
podejrzewany jest o próbę zamordowania swojej dziewczyny.
#002339
Parlament amerykańskiego stanu Vermont przegłosował w czwartek 
ustawę uznającą związki homoseksualne za posiadające takie same 
prawa i przywileje jak małżeństwa heteroseksualne. 
Kontrowersyjna ustawa przegłosowana została większością zaledwie 
siedmiu głosów - za opowiedziało się 76 reprezentantów, przeciw 
było 69.
#002340
Albańska policja udaremniła przemyt z Grecji pięciu milionów 
prezerwatyw o wartości rynkowej 700 tysięcy dolarów - podała w 
piątek lokalna prasa, w tym liczącym zaledwie 3,5 miliona ludzi 
kraju.
#002341
Światowa Wystawa EXPO 2000 w Hannowerze będzie największą z 
dotychczasowych Wystaw Światowych. Weźmie w niej udział 177 
państw - poinformowała na piątkowej konferencji prasowej w 
Warszawie komisarz generalny wystawy Brigit Breuel.
#002342
Parlament Europejski odmówił w czwartek poparcia pretendentom do 
tronu Włoch - Wiktorowi Emanuelowi oraz Austrii - Feliksowi i 
Karolowi Ludwikowi Habsburgom, którzy prosili o pomoc w powrocie 
do swoich krajów.
#002343
Niemiecka policja natrafiła w piątek na potężny arsenał w domu 
ucznia, który dzień wcześniej ciężko postrzelił swego 
nauczyciela, a następnie siebie.
#002344
Od kwietnia cudzoziemcy przy wyjeździe z Czech będą mieli prawo 
do zwrotu podatku VAT, jeśli wartość zakupów łącznie z VAT-em 
przekroczyła tysiąc koron (ok. 100 zł.).
#002345
Zamordowany przed 20 laty przez szwadrony śmierci arcybiskup San 
Salvador Oscar Arnulfo Romero otrzyma w rocznicę śmierci ulicę 
swojego imienia w salwadorskiej stolicy.
#002346
Alicja Pęczak, zajmując drugie miejsce w finale 200 m st.klas. w 
pływackich mistrzostwach świata (basen 25 m) w Atenach, zdobyła 
13. medal w karierze w imprezach podobnej rangi.
#002347
Krzysztof Hołowczyc wycofał się w piątek z samochodowego 
Rajdu Portugalii, czwartej eliminacji mistrzostw świata. Pod 
koniec siódmego odcinka specjalnego w Subaru Polaka urwało się 
koło.
#002348
Fin Marcus Gronholm na Peugeocie został liderem samochodowego 
Rajdu Portugalii - czwartej eliminacji mistrzostw świata. Po 
jedenastu odcinkach specjalnych, o 28,6 s wyprzedza Hiszpana 
Carlosa Sainza (Ford) i o 42,4 Brytyjczyka Richarda Burnsa 
(Subaru).
#002349
Krystian Pfeiffer i Marcin Matkowski bez problemu awansowali do 
gier półfinałowych w trzecim dniu halowych mistrzostw Polski w 
tenisie rozgrywanych na kortach Mery w Warszawie. Pfeiffer 
pokonał Lecha Sidora 6:2, 6:4. Matkowski wygrał z Adamem  
Skrzypczakiem wygrywając 6:2, 6:2.
#002350
U wybrzeży meksykańskiej miejscowości Cancun rozpoczęły się w 
piątek żeglarskie mistrzostwa świata w klasie Laser. Prowadzi 
Brazylijczyk Robert Scheidt. Po dwóch wyścigach Maciej Grabowski 
(YKP Warszawa) zajmuje 30. miejsce.
#002351
Polscy piłkarze nadal zajmują 32. miejsce w rankingu FIFA. Na 
czele klasyfikacji piłkarskich reprezentacji w dalszym ciągu 
jest Brazylia przed Czechami i Francją.
#002352
Przygotowująca się do mistrzostw świata grupy B w hokeju na 
lodzie do lat 18 reprezentacja Polski przegrała w Sosnowcu w 
towarzyskim meczu z drużyną czeskich siedemnastolatków 1:2.
#002353
Rozstawiona z nr 2. Amerykanka Lindsay Davenport awansowała 
do finału turnieju tenisistek w Indian Wells (pula nagród 2 mln 
USD). W półfinale wygrała z Rosjanką Jeleną Dementiewą 6:2, 6:1.
#002354
Norweżka Bente Martinsen wygrała w Santa Caterina bieg 
narciarski na 5 km techniką klasyczną, zaliczany do klasyfikacji 
Pucharu Świata. Norweg Erling Jevne wygrał bieg na 10 
km.
#002355
Były mistrz świata boksu zawodowego Mike Tyson będzie walczył 
20 maja w Mediolanie z Amerykaninem Lou Savarese. Będzie to 
druga europejska walka Tysona.
#002356
Polska jest w zasięgu niżu znad Małopolski. Pozostanie w tym 
samym, chłodnym powietrzu pochodzenia arktycznego. W sobotę 
zachmurzenie duże z rozpogodzeniami, głównie na północnym 
zachodzie. Na wschodzie i południu opady śniegu, w Małopolsce 
okresami intensywne. Temp. maks. od -1 st. w Małopolsce do 5 st. 
w Wielkopolsce i na Pomorzu. Wiatr słaby i umiarkowany. W 
niedzielę w dzień zachmurzenie duże z rozpogodzeniami, głównie 
na zachodzie i północy. Miejscami opady śniegu, głównie na 
południowym wschodzie. Temp. maks. od -1 st. w Małopolsce do 6 
st. w Wielkopolsce i na Pomorzu. Wiatr - bez zmian.
#002357
Wygrał wybory na to stanowisko na III Kongresie Stronnictwa 
Konserwatywno-Ludowego w Warszawie pokonując dotychczasowego 
szefa SKL Mirosława Stycznia. Radą Polityczną ugrupowania 
pokieruje rekomendowany przez Rokitę Aleksander Hall. Na Rokitę 
głosowało 590 delegatów, na Stycznia - 160. Hall dostał 578 
głosów, a jego rywal Krzysztof Oksiuta zgłoszony przez 
współpracowników Stycznia - 166 głosów. Tym samym Hall zastąpił 
na stanowisku szefa Rady Politycznej Jacka Janiszewskiego. Już po 
wyborach Hall podkreślał, że wybór władz Stronnictwa nastąpił w 
wyniku porozumienia między głównymi środowiskami w 
partii.
Styczeń mówił dziennikarzom w kuluarach, że od Rokity różni go 
przede wszystkim styl uprawiania polityki, a w mniejszym stopniu 
kwestie programowe. "Nie decydowały wybory programowe, tylko to, 
kto z kim związał swoje sojusze"
Rokita, który zaznaczał, że co do "linii politycznej" nie ma 
różnic miedzy nim, a Styczniem zaprosił dotychczasowego prezesa 
do współracy.
Nowy prezes SKL jeszcze przed ostatecznym głosowaniem bronił 
wyrazistości Stronnictwa, nie zgadzając się opinią szefa AWS 
Mariana Krzklewskiego o konieczności przekształcenia Akcji w 
jednolitą partię polityczną. Taki pogląd Krzaklewski, gość 
kongresu SKL, przedstawił pierwszego dnia obrad.
Zdaniem Rokity, AWS powinna być partnerskim sojuszem wyborczym 
czterech partii bez udziału związku zawodowego. "W tym sensie 
nie możemy udawać, że jesteśmy zwolennikami propozycji szefa AWS 
Mariana Krzaklewskiego. To byłoby nieuczciwe." "Zmuszony jestem 
bowiem odpowiedzieć jasno: SKL nie jest gotowy rozwiązać się i 
wtopić w jedną partię."
Jednocześnie Rokita zadeklarował, że jego celem jest utrzymanie 
jedności Akcji, a nie dokonanie rozłamu.
Nowy prezes SKL opowiedział się także jednoznacznie za zgłoszoną 
już wcześniej przez Stronnictwo koncepcją prawyborów, w których 
miałby został wybrany kandydat AWS na prezydenta. W kwestii 
prawyborów kongres poparł prezesa i wezwał do ich 
przeprowadzenia.
W kontekście udziału w prawyborach Rokita powiedział, że bardzo 
popularną osobą w SKL jest marszałek Sejmu Maciej Płażyński; 
również Andrzej Olechowski - zdaniem Rokity - mógłby startować w 
prawyborach.
#002358
Sprawa tegorocznych wyborów prezydenckich była również przyczyną 
spięcia między Marianem Krzaklewskim i Maciejem Płażyńskim, 
którzy byli gośćmi w pierwszym dniu obrad kongresu. Krzaklewski 
zaapelował o jedność również w wyborach prezydenckich. Wg niego 
decyzja w sprawie tegorocznych wyborów prezydenckich powinna być 
podjęta bez "wewnętrznej, morderczej walki".
#002359
"Mam inny pogląd niż Marian Krzaklewski - mówię to otwarcie, bo 
jesteśmy w trakcie dyskusji" - powiedział marszałek Sejmu. Jego 
zdaniem zasadniczą kwestią nie jest "kto będzie brał udział w 
wyborach jako kandydat AWS, ale sprawa "jak dokonać wyboru".
Wg Płażyńskiego spadek zaufania do AWS, to spadek zaufania 
do AWS-owskich elit. "Nie można szukając sposobu na odbudowanie 
zaufania mówić, że szeroko demokratyczna konsultacja jest zła, 
bo trzeba zostawić to tym, którzy ten statek w jakiś sposób 
pociągają" - zwracał się do delegatów kongresu Płażyński. Jego 
zdaniem "jak najszersza dyskusja publiczna o państwie" nie 
stanowi zagrożenia dla spójności AWS, jest wręcz przeciwnie.
Wystąpienie Płażyńskiego było przerywane ośmiokrotnie oklaskami. 
Pytany przez dziennikarzy, czy wystąpienie to jest początkiem 
jego kampanii wyborczej Płażyński odpowiedział: "To nie jest 
rozpoczęcie żadnej kampanii - to jest element dyskusji w AWS".
#002360
"Czy pana ubodło to wystąpienie?" - pytali dziennikarze Mariana 
Krzaklewskiego. "Nie, absolutnie. Trochę zaniepokoiłem się, czy 
można łączyć systematyczną pracę marszałka, która powinna być w 
pewnym sensie neutralna, z taką aktywnością. Ale to dobrze, że 
nasi politycy są aktywni, bo mogą wtedy coś dobrego zrobić."
#002361
"Prawyborów nie będzie?" - pytali dziennikarze. "Może jakaś 
forma wykreowania kandydatów, mająca cechy prawyborów, będzie" - 
odpowiadał Krzaklewski. "Jednak musi to być uzgodnione pomiędzy 
ugrupowaniami, ponieważ Rada Polityczna RS AWS jednogłośnie 
odrzuciła koncepcje prawyborów, jako szeregu "akcji - głosowań", 
uważając, że może to przed wyborami prezydenckimi i 
parlamentarnymi podzielić AWS."
#002362
Sygnatariuszami apelu są m.in. marszałek Senatu Alicja 
Grześkowiak, 15 parlamentarzystów AWS, głównie z Małopolski, 
władze małopolskiej "Solidarności" oraz władze Zakopanego. 
Wezwali Mariana Krzaklewskiego w niedzielę w Zakopanem do 
niezwłocznego podjęcia wspomnianej decyzji, a szef AWS 
zobowiązał się do podjęcia decyzji wcześniej, niż to planował. 
Pierwotnie miało to nastąpić tuż przed drugą częścią pielgrzymki 
ludzi pracy i "Solidarności" do Ojca Świętego, która jest 
zaplanowana na pierwszy dzień maja. W odpowiedzi na niedzielny 
apel Krzaklewski bowiązał się do podjęcia decyzji o kilka 
tygodni wcześniej.
#002363
Po dojściu do władzy SLD zapowiada zmiany w systemie ochrony 
zdrowia. Zmiany zapowiedział przewodniczący SLD Leszek Miller 
podczas konferencji prasowej w Sejmie.
"Koalicja AWS i UW rozpoczęła limitowanie życia i zdrowia 
obywateli. Efekty są widoczne. Po wprowadzeniu w życie tej 
reformy w pierwszym kwartale 1999 roku ilość zgonów wzrosła o 15 
proc. w porównaniu do lat poprzednich" - motywował Miller 
konieczność podjęcia zmian w systemie ochrony zdrowia.
Mają zniknąć limity świadczeń ustalane przez kasy chorych. 
Instytucje te zastąpione będą odpolitycznionymi kasami 
ubezpieczeń zdrowotnych. Różniłyby się od kas chorych tym, że 
składka miałyby być "zbierana we współpracy z urzędami 
skarbowymi, a nie nieudolnym Zakładem Ubezpieczeń Społecznych". 
Rady nadzorcze tych kas bedą wybierane w wyborach powszechnych 
przez obywateli. Kasy nie będą limitowały świadczeń zdrowotnych. 
Nakłady na ochronę zdrowia mają wynieść 4,5 proc. PKB, zamiast 
obecnych 3,8 proc.
#002364
W ocenie rzecznika rządu Krzysztofa Lufta gdyby reforma zdrowia 
nie została wprowadzona, służba zdrowia pozostawałaby "w 
rozkładzie, w jakim była przez kilkadziesiąt lat". Luft przyznał, 
że nie zna dokładnie statystyki przedstawionej przez SLD, ale 
jak się wyraził, "mocno w nią wątpi".
"Wielokrotnie podawane były ostatnio przez przedstawicieli SLD 
statystyki, jeśli chodzi o wzrost zjawisk patologicznych. W 
rzeczywistości, gdy je sprawdzałem okazywało się, że jest 
zupełnie innaczej" - powiedział Luft. Według niego tak było 
m.in. w przypadku danych dotyczących wzrostu liczby zabójstw 
niemowląt.
#002365
Unia Wolności uważa za zerwaną koalicję zAkcja Wyborczą 
"Solidarność" w województwie śląskim. Informację tę przekazał po 
sobotnim posiedzeniu Rady Regionalnej UW jej przewodniczący 
Ryszard Ostrowski. "AWS nie realizowała ustalonej wspólnej 
polityki, tylko swoją politykę personalną. To tak, jakby 
pracownik nie przychodził do pracy, pracodawca mu nie płacił, 
ale obie strony utrzymywałyby, że stosunek pracy istnieje" - 
powiedział Ostrowski.
Tymczasem według szefa śląskiej AWS Wacława Marszewskiego -
koalicja nadal trwa. "Na moim biurku wciąż leży podpisana umowa 
koalicyjna, z której nikt się oficjalnie nie wycofał, a dobry 
obyczaj wymaga chyba formy pisemnej lub choćby telefonicznej. 
Kontaktowanie się przez media uważam za niewłaściwe. Czekam, aż 
Unia zwróci się do nas z propozycją merytorycznych rozmów na 
temat swoich zarzutów."
Konflikt w koalicji trwa już od kilku miesięcy. Po raz pierwszy 
koalicja wisiała na włosku, gdy wojewoda Marek Kempski domagał 
sie odwołania swojego zastępcy Andrzeja Gałażewskiego z UW. Jako 
powód podawał, że zastępujący go Gałażewski (Kempski przebywał 
wtedy w USA) nie podjął decyzji o użyciu siły wobec związkowców 
z "S" blokujących tory w październiku ubiegłego roku.
#002366
Czternastą dobę trwa w szczecińskim MZKstrajk głodowy 
związkowców. Głoduje osiem osób. Jedną z protestujących kobiet 
zabrało pogotowie: pracownica MZK, ktora dołączyła do 
protestu sześć dni temu dostała krwotoku z nosa z powodu 
osłabienia organizmu. Lekarz zalecił jej przerwanie głodówki.
Związkowcy protestują przeciwko zwolnieniom grupowym w 
zakładzie. Domagają się ich wstrzymania. Władze miasta są jednak 
zdania, ze zwolnienia w MZK są konieczne ze względu na potrzebę 
restrukturyzacji Zakładu. Kierownictwo MZK przysłało do 
protestujących pismo z propozycją podjęcia rozmów w najbliższą 
środę.
#002367
Podczas Synodu Kościoła Ewangelicko-Augsburskiego w miniony 
weekend polscy ewangelicy poprosili o przebaczenie za winy 
popełnione wobec Żydów. Uznali też, że mijające tysiąclecie 
skłania do wdzięczności, ale i do głębokiej refleksji i 
pokuty.
"Przez miłość Boga, pomni na zło, które się stało, wyznajemy 
nasze grzechy i prosimy o przebaczenie oraz dar nowego życia" - 
napisali uczestnicy Synodu w stanowisku Kościoła dotyczącym 
stosunku chrześcijan do Żydów. Podkreślili także, że nie czują 
się związani wypowiedziami ks. dr. Marcina Lutra przeciwko 
wyznawcom judaizmu, które "należą do ducha epoki, która już 
minęła". "Wyrażamy jednak głęboki żal jeżeli wypowiedzi 
antyżydowskie ks. dr. Marcina Lutra stały się kiedykolwiek 
zarzewiem nienawiści i prześladowań Żydów ze strony ewangelików 
na naszej polskiej ziemi i gdziekolwiek na świecie" - napisali 
uczestnicy Synodu.
Kościół Ewangelicko-Augsburski jest najliczniejszym w Polsce 
Kościołem protestanckim, należy do grupy Kościołów luterańskich. 
Zasady wiary oparte są na Konfesji Augsburskiej z 1530 r. 
Zwierzchnią władzą ustawodawczą Kościoła jest Synod, a 
wykonawczą - Konsystorz.
#002368
Kilkadziesiąt osób uczestniczyło w niedzielęw Krakowie w Marszu 
Pamięci, zorganizowanym w 57. rocznicę likwidacji krakowskiego 
getta. W padającym obficie śniegu uczestnicy marszu przeszli
czterokilometrową trasę do obozu w Płaszowie, jaką 57 lat temu
pokonali krakowscy Żydzi.
Niemcy utworzyli krakowskie getto w 1941 r. Mieszkało tam ok. 17 
tys. osób. Podczas likwidacji getta w nocy z 13 na 14 marca 1943 
r. na ulicach zginęło ok. tysiąca osób, a wszyscy mieszkańcy 
zdolni do pracy zostali przeniesieni do obozu zagłady w 
Płaszowie. Obóz w Płaszowie istniał w latach 1943-45, początkowo 
jako obóz pracy przymusowej, potem obóz koncentracyjny. Był 
miejscem eksterminacji Żydów i Romów, okresowo przebywali tam 
także Polacy i przedstawiciele innych narodowości. Martyrologia 
więźniów Płaszowa była tematem filmu Stevena Spielberga "Lista 
Schindlera".
#002369
Reprezentant opozycyjnej Demokratycznej Partii Postępowej Chen 
Shui-bian zwyciężył w wyborach prezydenckich na Tajwanie. Partia 
Nacjonalistyczna (Kuomintang) straciła urząd prezydenta, który 
sprawowała od 51 lat. 
Chen Shui-bian zaoferował Chinom dialog na temat "pojednania", 
ale jednocześnie odrzucił zjednoczenie obu państw na zasadach 
proponowanych przez Pekin. W odróżnieniu od Hongkongu i Makau, 
Tajwan nie podporządkuje się zasadzie "jeden kraj, dwa systemy" -
oświadczył.
Według oficjalnych wyników, zwycięzca wyborów uzyskał 4,9 mln 
głosów (39 proc.), niezależny kandydat James Soong 4,6 mln (37 
proc.), zaś reprezentujący Kuomintang Lien Chan tylko 2,9 mln 
(23 proc.). Frekwencja wyniosła 82,69 procent. 
Władze w Pekinie oświadczyły, że wybory te nie mają żadnego 
wpływu na status Tajwanu jako części Chin. 
#002370
400 członków ugandyjskiej sekty dokonało samospalenia. Jest to 
drugie największe rytualne samobójstwo, jakie notują współczesne 
kroniki. 
Do tragedii doszło w miasteczku Kanungu, w świątynii, która 
należała na do apokaliptycznej sekty o nazwie "Ruch na Rzecz 
Przywrócenia Dziesięciu Przykazań Bożych".
Na zbiorowej uczcie w środę członkowie sekty skonsumowali trzy 
pieczone woły i 70 skrzynek wody sodowej. Potem demonstracyjnie 
spalili swój dobytek, jak również świątynne przedmioty kultowe. 
W piątek zgromadzili się tłumnie w świątyni. Przez kilka godzin 
trwały ekstatyczne śpiewy i wiwaty, potem zebrani oblali się 
benzyną i podpalili budynek. 
Przywódcy ugandyjskiej sekty głosili, że w roku 2000 nastąpi 
koniec świata. 
#002371
Urzeczywistnienie wielonarodowego społeczeństwa w Kosowie i 
dalsze rozszerzenie NATO to - według ministra spraw 
zagranicznych RP Bronisława Geremka - sprawy zasadniczej wagi 
dla Sojuszu. Geremek uczestniczył w Budapeszcie w spotkaniu 
szefów dyplomacji Polski, Czech i Węgier z okazji pierwszej 
rocznicy wstąpienia tych państw do NATO.
Trzej ministrowie spraw zagranicznych uznali we wspólnej 
deklaracji, że akcesja wzmocniła Sojusz. Geremek powiedział na 
wspólnej konferencji prasowej ministrów, że "z powodów 
historycznych i geograficznych" trzem nowym członkom zależy 
zwłaszcza na przystąpieniu Litwy i Słowacji.
#002372
Do roku 2018 powinny zostać zamknięte w Niemczech wszystkie 
elektrownie atomowe - uznał Sojusz90/Zieloni na zjeździe partii w 
Karlsruhe. 
Większość z 750 delegatów współrządzącej od jesieni 1998 r. 
partii poparła propozycję ministra ochrony środowiska Juergena 
Trittina, która zakłada zamknięcie elektrowni atomowych po 30-
letnim okresie eksploatacji. Oznacza to możliwość wyłączenia 
pierwszych reaktorów jeszcze przed kolejnymi wyborami do 
niemieckiego parlamentu (Bundestagu) w 2002 r.
#002373
Jan Paweł II przybędzie w poniedziałek wczesnym popołudniem do 
Ammanu, rozpoczynając od Jordanii swoją 7-dniową pielgrzymkę do 
Ziemi Świętej, której ściśle religijnym początkiem będzie 
modlitwa papieża na górze Nebo. Na szczyt góry, z której Mojżesz 
zobaczył przed śmiercią Ziemię Obiecaną, papież uda się 
śmigłowcem po uroczystym powitaniu na lotnisku pod Ammanem z 
udziałem jordańskiej pary królewskiej.
Na zakończenie niedzielnej mszy z okazji dnia Świętego Józefa i 
Jubileuszu rzemieślników, w rozważaniach przed modlitwą na Anioł 
Pański, papież poprosił wiernych, by modlili się za pomyślny 
przebieg pielgrzymki do Ziemi Świętej. 
Tymczasem policja izraelska podała, że ekstremiści żydowscy 
wymalowali swastyki na lądowisku dla helikopterów w Jerozolimie, 
gdzie wylądować ma śmigłowiec z Janem Pawłem II. Wandale 
umieścili na lądowisku napisy w języku angielskim - " Nie chcemy 
papieża" i "Gdzie byłeś podczas Holocaustu?". 
#002374
Jest on pierwszym od 22 lat lokatorem Białego Domu, który składa 
oficjalną wizytę w tym kraju.
Głównym celem sześciodniowej podróży Clintona na subkontynent 
indyjski jest złagodzenie konfliktu między dwoma lokalnymi 
mocarstwami nuklearnymi - Indiami i Pakistanem. Poza pobytem w 
Indiach prezydent USA zawita na jeden dzień do Bangladeszu 
i zatrzyma się krótko w Pakistanie.
#002375
Ponad 10 tysięcy ludzi protestowało w mieście Kraljevo, w 
środkowej Serbii, przeciwko represjonowaniu przez państwo 
niezależnych mediów. Przyczyną protestu było wtargnięcie w nocy 
z piątku na sobotę rządowych funkcjonariuszy do krytycznej wobec 
reżimu prezydenta Slobodana Miloszevicia rozgłośni radiowej w 
Kraljevie.
#002376
Siedmiu żołnierzy czeskich z sił pokojowych w Kosowie (KFOR) 
zostało zatrzymanych przez Serbów po przekroczeniu granicy 
administracyjnej między Kosowem i Serbią. Po ośmiu godzinach 
zostali wypuszczeni.
#002377
Według belgijskich mediów giełdy Paryża, Amsterdamu i Brukseli 
połączą się do końca roku w drugi największy po Londynie rynek 
papierów wartościowych w Europie na mocy umowy, którą podpiszą w 
poniedziałek w Londynie.
Nowa spółka, określana prowizorycznie jako International 
Exchange (IEX), powstanie na prawie holenderskim. Będzie miała 
trzyosobowy zarząd, w którego skład wejdą szefowie trzech giełd. 
Na jego czele stanie Francuz.
Wartość papierów wartościowych, którymi obracają w tej chwili 
trzy giełdy, sięga 2,3 biliony euro w porównaniu z 4,4 bilionami 
na giełdzie londyńskiej. 
Na Paryż przypada 50 proc. i on specjalizowałby się w akcjach 
wielkich przedsiębiorstw. Na Amsterdam 40 proc. i tam obracano 
by produktami pochodnymi. Bruksela, na którą przypada 10 proc., 
musiałaby się zadowolić małymi i średnimi firmami.  
#002378
Rada Zarządzająca Międzynarodowego Funduszu Walutowego wyraziła 
zgodę na uruchmienie transzy kredytowej dla Meksyku w wysokości 
1,2 miliarda dolarów. Meksyk zapowiedział, iż uzyskane pieniądze 
przeznaczy na spłatę wcześniejszych pożyczek z MFW. 
#002379
Komisja składająca się z posłów do parlamentu brytyjskiego 
przeprowadzi w ciągu najbliższych dwóch tygodni dochodzenie w 
sprawie sprzedaży przez BMW brytyjskiej firmy samochodowej Rover.
#002380
Największą gwiazdą tegorocznego XXI Przeglądu Piosenki Aktorskiej 
we Wrocławiu był słynny piosenkarz francuski Gilbert Becaud. 
Jego prawie 2-godzinny koncert zakończył się w niedzielę we 
Wrocławskiej Operetce. Zgromadzona publiczność owacjami na 
stojąco dziękowała artyście za wyjątkowy występ. 
Gilbertowi Becaud towarzyszyła 14-osobowa ekipa muzyków i 
techników oraz 25-letnia córka Emilie, z którą kompozytor 
wykonał jedną z piosenek. Młoda Becaud, choć nieco stremowana, w 
śpiewie nie ustępowała sławnemu ojcu. Podczas konferencji 
prasowej artysta nie pamiętał dokładnie, ile córka ma lat. Był 
natomiast pewien jej ogromnego talentu i pięknego głosu. Po 
wspólnie wykonanym utworze, również publiczność nie miała 
wątpliwości, co do walorów artystycznych Emilie. Gość z Paryża - 
jak zapowiedział artystę prowadzący koncert Wojciech Młynarski 
wykonał zarówno najnowsze utwory, mało znane polskiej 
publiczności, jak szlagiery, m.in. "Nathalie", czy "Dimanche a 
Orly".
#002381
Jacek Bończyk z Warszawy został laureatem Aktorskiej 
Interpretacji Piosenki, która odbywała się w sobotę w ramach 
wspomnianego wyżej XXI Przeglądu Piosenki Aktorskiej we 
Wrocławiu. Tegoroczny zwycięzca, jeden z dziewięciu finalistów, 
wyjedzie z Wrocławia fiatem punto. Podczas konkursu 
zaprezentował piosenkę do tekstu Jacquesa Brela w przekładzie 
Wojciecha Młynarskiego "Następny".
Ponadto jury pod przewodnictwem Młynarskiego przyznało II 
nagrodę i 10 tys. zł Marii Peszek, warszawskiej aktorce. 
Otrzymała ona również nagrodę dziennikarzy. III nagrodę i 5 tys. 
zł otrzymała Agnieszka Chrzanowska. Dostała również nagrodę im. 
Agnieszki Osieckiej dla najlepszego studenta.
Nowością tegorocznego konkursu była nagroda, którą przyznała Ewa 
Demarczyk. Dostała ją warszawska aktorka Edyta Jungowska za - jak 
powiedziała PAP Demarczyk, która osobiście wręczyła 12-kg rzeźbę 
z soli - "osobowość sceniczną". Młoda aktorka zaśpiewała w dość 
nietypowy sposób "Nie opuszczaj mnie" Brela w przekładzie 
Młynarskiego.
Stanisław Radwan, kompozytor, otrzymał Dyplom Mistrzowski 
przyznany przez Kapitułę Nagrody im. Aleksandra Bardiniego za 
całokształt pracy twórczej.
#002382
Kiri Te Kanawa, wielka dama światowej sceny operowej, wystąpiła 
w niedzielę w warszawskiej Operze Narodowej.
#002383
Olej na płótnie "Przed balem" (1887) Władysława Czachórskiego 
uzyskał najwyższą cenę - 1 mln 150 tys. zł przy cenie 
wywoławczej 250 tys. zł - podczas niedzielnej aukcji 
zorganizowanej w Warszawie przez Dom Aukcyjny Agra-Art.
#002384
"Burza" Teatru im. Stefana Jaracza w Łodzi w reżyserii Zbigniewa 
Brzozy, to pierwsze przedstawienie konkursowe, zaprezentowane w 
niedzielę podczas III Ogólnopolskiego Festiwalu Sztuki 
Reżyserskiej "Interpretacje".
#002385
Kilkadziesiąt szkiców oraz wielkoformatowe rysunki stworzone 
podczas "teatrów rysowania" Franciszka Starowieyskiego, można od 
niedzieli oglądać w Centrum Kultury Zamek w Poznaniu. Wystawa 
nosi tytuł  "Nulla Hora Sine Linea".
#002386
Andrzej Wajda chce nakręcić filmy o zbrodni katyńskiej i 
przemianach ustrojowych w Polsce - pisze sobotnio-niedzielny 
"Fiancial Times". Londyński dziennik przeprowadził wywiad z 
reżyserem.
#002387
Uczeni z Uniwersytetu Melbourne odkryli w odległości 50 milionów 
lat świetlnych od Drogi Mlecznej najmniejszą ze znanych 
dotychczas nauce galaktykę. Kierujący grupą badaczy fizyk 
Michael Drinkwater powiedział, że według wstępnych szacunków 
jest ona sto razy mniejsza od Drogi Mlecznej i dziesięć razy 
mniejsza od najmniejszej z odkrytych do tej pory galaktyk 
karłowatych.
Odkrycia dokonano w brytyjsko-australijskim obserwatorium 
Coonabarabran w Nowej Południowej Walii.
Mianem galaktyki karłowatej astronomowie określają skupisko 
obejmujące poniżej miliona gwiazd. Droga Mleczna zalicza się do 
galaktyk średniej wielkości, które mogą składać się nawet z 
dwustu miliardów gwiazd. Astronomowie szacują, że ogółem 
istnieje ponad sto miliardów galaktyk.
#002388
Tygodnik "Science" podał, że naukowcy opracowali test 
pozwalający wykryć na podstawie analizy śliny lub moczu mutację 
genetyczną, zapowiadająca chorobę nowotworową wiele lat przed 
pojawieniem się jej objawów. Test opracowano i sprawdzono na 
Uniwersytecie Johnsa Hopkinsa w Baltimore. 
Kierujący eksperymentem prof. David Sidransky poinformował, że 
mutację taką najwcześniej można zaobserwować w mitochondriach - 
organellach komórkowych, które dostarczają komórkom energii. 
Test wykazał stuprocentową efektywność w analizie śliny lub 
moczu 20 pacjentów cierpiących na raka jamy ustnej, krtani, 
strun głosowych, płuc i pęcherza moczowego. 
Sprawdzono test analizując próbkę moczu Huberta Humphreya, 
byłego wiceprezydenta USA, pochodzącą z roku 1967, u którego 
dopiero w dziewięć lat później wykryto raka pęcherza moczowego 
(w wyniku której to choroby zmarł w 1978 roku).
#002389
Pierwszy w Polsce zabieg jednoczesnego przeszczepu wątroby i 
nerki przeprowadzono w warszawskim Centrum Zdrowia Dziecka. 
Pacjentem był 16-letni chłopiec.
#002390
100 lat temu - 19 marca 1900 roku - urodził się francuski fizyk 
atomowy Frederic Joliot-Curie (zm. 1958), odkrywca sztucznej 
promieniotwórczości, laureat Nagrody Nobla w dziedzinie chemii.
#002391
Rektorzy akademickich szkół polskich uważają, że jakość 
kształcenia niepublicznego i publicznego w Polsce może poprawić 
powołanie określającej standardy jakości Akredytacyjnej Rady 
Głównej (ARG).
#002392
Coraz większa dostępność Internetu i jego popularność wśród 
dzieci stwarza potrzebę międzynarodowej ofensywy przeciwko 
pedofilii szerzącej się w sieci - alarmują uczestnicy 
konferencji, zorganizowanej w Brukseli przez UNESCO i Światowe 
Stowarzyszenie Przyjaciół Dzieci (AMADE). 
"Poprzez Internet pedofilia wkracza do wszystkich domów. 
Pedofile z czterech stron świata nie tylko afiszują się ze 
swoimi bezeceństwami, ale próbują wciągnąć serfujące dzieci do 
udziału w ich brudnych grach" - mówił Jacques Danois, sekretarz 
generalny AMADE. 
Na dowód, jak powszechne jest to zjawisko, przytoczono rezultaty 
jednej tylko akcji policyjnej, przeprowadzonej z inicjatywy 
Interpolu 2 września 1998 roku w 12 krajach. Jej ponurym 
"plonem" było około miliona zdjęć pornograficznych z udziałem 
dzieci zgromadzonych na tysiącach dyskietek i CD-Romów. 
Przedstawiciele włoskiego stowarzyszenia Telefono Arcobaleno 
wykryli od 1996 roku 20 tysięcy stron internetowych wypełnionych 
pornografią dziecięcą. Przeszło połowa powstała w USA, 20 proc. 
w Azji, 13 proc. w Europie Wschodniej i mniej więcej tyle samo w 
Zachodniej. Wiek pokazywanych dzieci waha się od 3 do 12 lat. Za 
dostęp do zdjęcia trzeba płacić od 30 do 100 dolarów. 
Im "twardsze" sceny, tym wyższe opłaty. Włoskie stowarzyszenie 
dotarło do wstrząsających scen tortur, śmierci i nekrofilii.
#002393
Wideokonferencję przy pomocy Internetu przeprowadzili prezydent 
Olsztyna i mer francuskiego Chateaureaux. Są to miasta 
bliźniacze. Pomysł wirtualnego połączenia wyszedł od strony 
francuskiej. Francuzi zaproponowali połączenie, ponieważ w tych 
dniach obchodzą ogólnoeuropejskie święto komunikacji 
internetowej.
Prezydent Olsztyna Janusz Cichoń oraz jego odpowiednik Yves 
Gateaud, oprócz kurtuazyjnej wymiany zdań o pogodzie, ustalili 
terminy wzajemnych wizyt. Zaplanowali także wystawę prac 
jednego z olsztyńskich malarzy w Chateaureaux. W trwającej 
blisko godzinę wideokonferencji szefom miast towarzyszyli 
pracownicy wydziałów promocji.
#002394
Kilkadziesiąt tysięcy ulotek ostrzegających kierowców ciężarówek 
przed grożącymi im niebezpieczeństwami na polskich drogach 
przygotowała policja. Rozdawane będą kierowcom na przejściach 
granicznych oraz podczas kontroli drogowych. Poinformował o tym 
w sobotę PAP rzecznik Komendanta Głównego Policji Paweł 
Biedziak.
"W ulotkach przypominamy, że przestępcy często napadają na 
ciężarówki pod pozorem policyjnej kontroli drogowej. Bywa tak, 
że podszywający się pod policjanta przestępca używa policyjnego 
koguta na samochodzie, a w nocy macha czerwoną latarką. W takich 
momentach kierowca się zatrzymuje."
Biedziak przypomniał, że od 1 marca funkcjonariusze mają 
polecenie, by poza terenem zabudowanym nie poddawać ciężarówek 
rutynowym kontrolom. "Jeżeli kierowca ma wątpliwości, może 
jechać do najbliższego komisariatu policji albo użyć telefonu 
komórkowego lub CB-radia w celu wyjaśnienia sprawy. Nie grożą mu 
za to żadne konsekwencje."
Ulotki zawierać będą również informacje przestrzegające 
kierowców przed zatrzymywaniem się w odludnych miejscach, 
korzystaniem z nieoświetlonych parkingów oraz przedstawiające 
prawidłowy przebieg kontroli drogowej. Będą wydrukowane w 
czterech językach - polskim, angielskim, niemieckim i rosyjskim.
Według przepisów na terenie zabudowanym do kontroli drogowej 
kierowcę może zatrzymać policjant umundurowany i 
nieumundurowany. Poza terenem zabudowanym rutynową kontrolę - 
zarówno w dzień, jak i w nocy - może przeprowadzić jedynie w 
pełni umundurowany policjant.
#002395
Kilku sprawców zrabowało o godz. 2 w nocy w sobotę ok. 40 tys. 
USD rosyjskim turystom wracającym autokarem z Niemiec. Autokar z 
42 turystami zatrzymał na drodze mężczyzna świecący czerwoną 
latarką.
#002396
Jeden więzień zmarł, a drugi przebywa w szpitalu w wyniku 
zaprószenia ognia w nocy z soboty na niedzielę w areszcie 
śledczym w Łodzi.
#002397
Dwie dziewczynki, 9- i 10-letnia, zginęły w pożarze do którego 
doszło nad ranem w niedzielę w Pyszczynie koło Świdnicy.
#002398
Czarnorynkowa wartość heroiny znalezionej w samochodzie, którym 
podróżowało pięciu Polaków, wynosi ok. 2 miliardy koron 
słowackich (ok. 190 mln zł) - poinformowało PAP słowackie MSW.
#002399
W Kopalni Soli w Wieliczce rozdano turystyczne Kolosy '99 - 
nagrody za największe dokonania turystyczne. Nagrody przyznawano 
w pięciu kategoriach: wyczyn roku, podróże, żeglarstwo, 
alpinizm, eksploracja jaskiń. 
W kategorii "wyczyn roku" laureatem solnej statuetki został 
Krzysztof Starnawski, który dokonał najgłębszego polskiego 
nurkowania w jaskini Hranicka Propast - 133 metry. W kategorii 
"podróże" Kolosa zdobył Romuald Koperski, muzyk i podróżnik, za 
samotny rejs Leną na Syberii (4,5 tys. km żeglugi) i sugestywne 
przedstawienie życia tamtejszych mieszkańców. W kategorii 
"żeglarstwo" doceniono Janusza Kurbiela za żeglarski rejs o 
charakterze naukowo-badawczym do zachodnich brzegów Grenlandii. 	
Za największe osiągnięcie w alpinizmie uznano wytyczenie nowej 
drogi na liczącej 1400 metrów pionowej ścianie szczytu Kedar Dom 
w Himalajach, dokonane przez Jacka Fludera, Janusza Gołąba i 
Stanisława Piecucha. W dziedzinie eksploracji jaskiń Kolosem 
uhonorowany został Andrzej Ciszewski, za osiągnięcie wraz z 
zespołem rekordowej głębokości 1632 metrów w penetracji jaskini 
Lamprechtsofen w Alpach austriackich.
Wręczono także Honorowego Kolosa - dla Andrzeja Zawady, Leszka 
Cichego, Aleksandra Lwowa - za pierwsze zimowe wejście na Mount 
Everest w 20-osobowym zespole 20 lat temu. 
#002400
Organizacja Narodów Zjednoczonych zdecydowała, że wszyscy z 16 
tys. żołnierzy udających się w ramach misji pokojowej do Konga i 
Sierra Leone dostaną po jednej prezerwatywie na każdy dzień 
pobytu w Afryce.
#002401
Co najmniej 70 proc. małżeństw jest zawieranych na podstawie 
Konkordatu - zawierane są w kościele, ale niosą skutki prawne. 
Pozostałe śluby zawierane są Urzędach Stanu Cywilnego - wynika z 
danych MSWiA.
#002402
Mimo zimna i prószącego śniegu kilkudziesięciu rowerzystów 
przyjechało na Plac Zamkowy, by po zimowej przerwie ponownie 
żądać ścieżek rowerowych w Warszawie.
#002403
19 zastępów straży pożarnej przez ponad 11 godzin gasiło pożar, 
do jakiego doszło w nocy z piątku na sobotę w elektrociepłowni w 
Gorzowie Wlkp. Straty oszacowano wstępnie na kwotę około 50 mln 
złotych.
#002404
Dwóch Polaków zginęło w pożarze wagonu kolejowego na peronie 23. 
dworca centralnego w Neapolu, który wybuchł w sobotę rano.	
#002405
Znacznie większa niż przewidywano okazała się "grota 
kryształowa" odkryta w ubiegłym roku w kopalni soli w Wieliczce. 
Władze kopalni chcą ją pokazać turystom za 2-3 lata.
#002406
Belgijska załoga Roco Theunissen i Erwin Mombaerts jadąca toyotą 
corollą WRC zwyciężyła w rajdzie Circuit des Ardennes, 
zaliczanym do klasyfikacji mistrzostw Belgii oraz mistrzostw 
Europy (współczynnik 2).
#002407
Leszek Kuzaj i Andrzej Górski (Rzemieślnik Warszawa), którzy 
prowadzili po 11. odcinkach specjalnych, na dwunastym uszkodzili 
samochód (toyota corolla WRC) i musieli wycofać się z 
imprezy.
#002408
Niemiecki kolarz Jens Voigt z grupy Credit Agricole wygrał 
jednoetapowy wyścig Cholet Pays de Loire, długości 200 km.
#002409
Mistrz Polski Montex Lublin przegrał w Rosji w pierwszym meczu 
ćwierćfinałowym Pucharu Europy w piłce ręcznej kobiet z AKVA 
Wołgograd 21:28. Obrońca tego trofeum węgierski Dunaferr SE 
zremisował z jugosłowiańską Buducznostą Podgorica 33:33.
#002410
Rosja, Kuba i trzeci zespół Azji bedą rywalami polskich piłkarzy 
wodnych w grupie C eliminacyjnego turnieju do igrzysk 
olimpijskich w Sydney, który w dniach 6-14 maja odbędzie się w 
Hanowerze.
#002411
Obrońca klubowego Pucharu Europy w piłce ręcznej mężczyzn FC 
Barcelona pokonała w pierwszym meczu półfinałowym pogromcę Iskry 
Kielce, drużynę słoweńską Celje Pivovarna Lasko 39:25.
#002412
Po sześciu wyścigach odbywających się na wodach u wybrzeży 
meksykańskiej miejscowości Cancun żeglarskich mistrzostw świata 
w klasie Laser prowadzi wielokrotny medalista Brazylijczyk 
Robert Scheidt. Jedyny reprezentant Polski Maciej Grabowski (YKP 
Warszawa) zajmuje 10. miejsce.
#002413
Z trzema medalami powróci do kraju ośmioosobowa reprezentacja 
Polski w pływaniu, która startowała w 5. mistrzostwach świata 
(basen 25 m) w Atenach. Alicja Pęczak w niedzielę zdobyła 
srebrny medal na 100 m stylem klasycznym. Najlepsza polska 
żabkarka wcześniej wywalczyła srebro na dystansie dwukrotnie 
dłuższym, a Otylia Jędrzejczak na 100 m stylem motylkowym była 
trzecia.
#002414
Dorota Idzi (Legia Warszawa) zajęła trzecie miejsce w zawodach 
Pucharu Świata w pięcioboju nowoczesnym, które odbyły się w San 
Antonio. Zwyciężyła Niemka Kim Raisner, a druga była Brytyjka 
Kate Allenby.
#002415
Trzykrotnie na podium stanęli Polacy w 38. Warszawskim Turnieju 
Judo. W sobotę drugie miejsce w wadze ponad 78 kg zajęła 
Małgorzata Górnicka, a Janusz Wojnarowicz - trzecie w kategorii 
ponad 100 kg. W niedzielę na trzecim miejscu uplasowała się, w 
wadze 48 kg, Monika Cabaj.
#002416
Piłkarki ręczne Zagłębia Lubin przegrały w Norwegii z drużyną 
Byasen IL Trondheim 25:35 (11:13) w pierwszym meczu ćwierćfinału 
Pucharu Miast.
#002417
Brytyjczyk Richard Burns w Subaru wygrał w niedzielę samochodowy 
Rajd Portugalii, czwartą eliminację mistrzostw świata i objął 
prowadzenie w klasyfikacji generalnej.
#002418
Kanadyjczyk Jeremy Wotherspoon pobił w Calgary rekord świata w 
łyżwiarskim biegu na 1000 m, uzyskując 1.08,35. Jego rodak Steve 
Elm przebiegł 3000 m w 3.43,46 co jest również nowym rekordem 
świata.
#002419
Niemiec Sven Hannawald wygrał w niedzielę w Planicy konkurs 
skoków w lotach narciarskich, finałowe zawody  Pucharu Świata. 
Adam Małysz był siódmy. W klasyfikacji generalnej PŚ triumfował 
Niemiec Martin Schmitt.
#002420
Polska zajęła szóste miejsce w drużynowym konkursie 
finałowych zawodów w lotach narciarskich, które odbywają się w 
Planicy. Wygrały Niemcy przed Finlandią i Japonią. Podczas 
sobotniego konkursu wyniki ogłoszono na podstawie jednej serii 
skoków. Zawody zostały przerwane w trakcie drugiej serii, w 
której Austriak Andreas Goldberger skoczył na odległość 225 
metrów, co jest nieoficjalnym rekordem świata. Organizatorzy 
uznali, że wiatr jest zbyt silny i postanowili odwołać kolejne 
skoki.
#002421
Słowenka Spela Pretnar zdobyła Puchar Świata w konkurencji 
slalomu, zajmując 9. miejsce w finałowych zawodach w 
narciarstwie alpejskim w Bormio. Zwycięstwo w klasyfikacji 
generalnej PŚ już wcześniej zapewniła sobie Austriaczka Renate 
Goetschl.
#002422
Norweg Kjetil Andre Aamodt zdobył Puchar Świata w 
slalomie, zajmując w kończących sezon zawodach w Bormio szóste 
miejsce. Wygrał Norweg Ole Christian Furuseth przed Austriakiem 
Benjaminem Raichem i Matjazem Vrhovnikiem ze Słowenii.
Osiemnaste miejsce zajął Andrzej Bachleda, który bardzo dobrze 
pojechał w drugim przejeździe, uzyskując dziesiąty czas. Polak 
zajął 25 miejsce w klasyfikacji końcowej slalomu.
#002423
Francuz Raphael Poiree zdobył po raz pierwszy w karierze Puchar 
Świata w biathlonie. W niedzielę w ostatnich zawodach w sezonie, 
w rosyjskim Chanty-Mansijsku, w biegu ze startu wspólnego 15 km 
zajął piąte miejsce. Zwyciężył Włoch Rene Catarinussi, a na 13. 
pozycji uplasował się Tomasz Sikora.
#002424
Wysoka porażka krakowskiej Wisły z Ruchem Radzionków 1:4 jest 
największą niespodzianką sobotnich meczów piłkarskiej 
ekstraklasy.
#002425
Niemiec Erik Zabel wygrał kolarski klasyk Mediolan-San Remo, 
pierwszą eliminację Pucharu Świata. On też objął prowadzenie w 
klasyfikacji. Czwarte miejsce zajął Zbigniew Spruch. Osiemnasty 
był ubiegłoroczny triumfator tego wyścigu i zdobywca Pucharu 
Świata'99 - reprezentant Belgii Andrei Tchmil.
#002426
Andrzej Juskowiak zamierza przedłużyć do 2003 roku kontrakt z 
VfL Wolfsburg. Obecnie obowiązująca umowa wygasa w 2001 
roku.
#002427
Austriak Benjamin Raich wygrał slalom gigant podczas 
odbywających się w Bormio finałowych zawodów alpejskiego Pucharu 
Świata. Klasyfikację końcową PŚ w slalomie gigancie wygrał rodak 
Raicha - Hermann Maier, który wprawdzie nie ukończył drugiego 
przejazdu, ale jego najgroźniejszy rywal Christian Mayer z 
Austrii zajął drugą pozycję, co Maierowi pozwoliło na zdobycie 
małej kryształowej kuli. Na trzecim miejscu uplasował się 
kolejny Austriak Heinz Schilchegger.
#002428
Ostatnia polska załoga wycofała się w sobotę z samochodowego 
Rajdu Portugalii - czwartej eliminacji mistrzostw świata. Tomasz 
Kuchar z Maciejem Szczepaniakiem (Toyota Celica GT 4) z powodu 
awarii zakończyli jazdę na 14. odcinku specjalnym.
#002429
W Osace polscy hokeiści na trawie, którzy wcześniej wywalczyli 
awans na olimpiadę, przegrali w sobotę z Hiszpanią 4:1 (0:0) w 
spotkaniu o ścisły finał turnieju kwalifikacyjnego do 
igrzysk.
#002430
Austriaczka Brigitte Obermoser wygrała w sobotę slalom gigant 
podczas odbywających się w Bormio zawodów alpejskiego Pucharu 
Świata.
#002431
Wschodnia Polska pozostanie na skraju niżu znad Ukrainy, 
zachodnia - wyżu atlantyckiego. Napłynie nieco cieplejsze 
powietrze z północnego zachodu. Ciśnienie w Warszawie w południe 
1008 hPa. Na Pomorzu, w Wielkopolsce i Dolnym Śląsku na 
ogół pogodnie. Na pozostałym obszarze, po rannych 
rozpogodzeniach, wzrost zachmurzenia do dużego i miejscami 
przelotne opady deszczu lub śniegu z deszczem, a w górach 
śniegu. Temp. maks. od 2 st. na południowym wschodzie do 7 st. 
na zachodzie. Wiatr słaby i umiarkowany, zachodni i północno-
-zachodni.
#002432
Jan Paweł II rozpoczął pielgrzymkę do Ziemi Świętej od stolicy 
Jordanii, wzywając do rozwiązania konfliktów targających Bliskim 
Wschodem i modląc się o pokój. Jest to druga w historii Kościoła 
katolickiego wizyta papieża w Ziemi Świętej. Pierwszy przybył 
tam w 1964 roku Paweł VI. 
"Wasza wizyta, Wasza Świątobliwość, przynosi nadzieję 
jaśniejszej przyszłości dla tych, którzy nie znają niczego, jak 
tylko udręki przeszłości. Nadzieję dla Palestyńczyków, którzy 
tęsknią do sprawiedliwości i stabilizacji. Obietnicę akceptacji 
i bezpieczeństwa dla Izraelczyków. Pocieszenie lepszego jutra 
dla Libańczyków. I nadzieję dla Syryjczyków, że smutny rozdział 
wojny ostatecznie się zakończy" - powiedział król Jordanii 
Abdullah II, witając papieża. 
Prosto z lotniska papież udał się na świętą dla wszystkich trzech 
wielkich religii monoteistycznych górę Nebo, z której, jak 
głoszą przekazy biblijne, Bóg pozwolił Mojżeszowi ujrzeć przed 
śmiercią Ziemię Obiecaną. Modlił się tam o "dar prawdziwego 
pokoju, sprawiedliwości i braterstwa" dla "narodów żyjących w 
Ziemi Obiecanej, żydów, muzułmanów i chrześcijan". 	
Z Jordanii papież odleci do Izraela, gdzie w zwiazku z jego 
wizytą zorganizowano największą w 52-letniej historii tego kraju
operację zabezpieczającą wizytę zagranicznego dostojnika. 
Policja izraelska aresztowała w poniedziałek trzech prawicowych 
ekstremistów izraelskich, podejrzanych o chęć zakłócenia 
rozpoczynającej się we wtorek wizyty papieża w Izraelu i 
Autonomii Palestyńskiej.
#002433
Kolegium Instytutu Pamięci Narodowej postanowiło skierować do 
sprawdzeń przez służby specjalne Bogdana Borusewicza z UW i 
Jerzego Polaczka z SKL-AWS jako ewentualnych kandydatów do 
prezesury Instytutu Pamięci Narodowej. Poinformował o tym po 
tajnym głosowaniu Kolegium jego szef Andrzej Grajewski. Polaczek 
i Borusewicz otrzymali równą liczbę głosów - po 5, zaś jeden z 
członków 11-osobowego Kolegium wstrzymał się od głosu. Kandydata 
na prezesa IPN wybiera Kolegium, Sejm zatwierdza ten wybór 
większością trzech piątych głosów.
Szef AWS Marian Krzaklewski oświadczył, że poseł Polaczek jest 
już formalnym kandydatem AWS na szefa IPN.
Szef Unii Wolności Leszek Balcerowicz powtórzył pogląd UW, że 
Bogdan Borusewicz jest najlepszym kandydatem na szefa Instytutu 
Pamięci Narodowej, a UW popiera go, bo tego wymaga interes 
społeczny. "Bogdan Borusewicz wywodzi się z pierwszej 
+Solidarności+. Trudno na jego życiu publicznym i zawodowym 
znaleźć jakąkolwiek skazę. Dziwię się, że dotychczas przywódcy 
AWS do tego się nie mogą przyznać."
Jan Lityński z UW podkreślił, że byłby bardzo zdziwiony, gdyby 
Kolegium wybrało Jerzego Polaczka, bo "to człowiek mało 
doświadczony i bez dorobku naukowego".
Wiceprezes PSL Marek Sawicki powiedział, że ludowcy nie 
wykluczają poparcia dla Polaczka. "Wciąż aktualne jest nasze 
oświadczenie z ubiegłego tygodnia, że jeżeli koalicja AWS-UW 
uzgodni wspólnego kandydata, możemy go poprzeć." "Jesteśmy 
obecnie bardziej skłonni poprzeć jakiegokolwiek kandydata, byle 
powołać prezesa IPN."
#002434
Minister zdrowia Franciszka Cegielska i rzecznik rządu Krzysztof 
Luft na poniedziałkowej konferencji prasowej skrytykowali SLD 
za sposób przedstawiania reformy ochrony zdrowia.
W sobotę przewodniczący SLD Leszek Miller podkreślił, że w 
pierwszym kwartale 1999 r., kiedy zaczęła działać reforma 
ochrony zdrowia, nastąpił 15-procentowy wzrost liczby zgonów w 
porównaniu z latami poprzednimi.
"Tego rodzaju podejście do dyskusji politycznej traktujemy jako 
nieuczciwe, cyniczne wykorzystywanie cudzego nieszczęścia dla 
własnych celów politycznych" - powiedział rzecznik rządu. 
Zaznaczył, że w całym roku 1999 w porównaniu z latami 
poprzednimi zanotowano najniższą liczbę zgonów. "Ilość zgonów 
nie ma nic wspólnego z reformą służby zdrowia."
Minister zdrowia Franciszka Cegielska powiedziała, że rząd 
podjął działania zmierzające do poprawy reformy. M.in. 
przygotował program restrukturyzacji zakładów opieki zdrowotnej, 
przygotowuje nowelizację ustawy o powszechnym ubezpieczeniu 
zdrowotnym, która uporządkuje system ubezpieczeniowy oraz 
przygotowuje ustawę, w której określony będzie koszyk świadczeń 
gwarantowanych przez państwo.
"W lipcu 1995 r. premier Oleksy wysłał do marszałka Sejmu Józefa 
Zycha projekt ustawy o koszyku. Dlaczego tego koalicja SLD-PSL 
nie zrobiła? Będziemy to robić sami, choć będzie to trudne przed 
wyborami" - powiedziała min. Cegielska.
#002435
Warszawski Sąd Rejonowy nakazał w poniedziałek wznowić śledztwo 
ws. domniemanych przestępstw, których w "sprawie Oleksego" miał 
się w 1995 dopuścić ówczesny szef MSW Andrzej Milczanowski. 
Ten ostatni powiedział, że jest zadowolony z decyzji. Ma 
nadzieję, że wznowienie śledztwa pozwoli dotrzeć do nowych 
szczegółów.
Szef Prokuratury Apelacyjnej w Warszawie Karol Napierski 
powiedział, że według sądu prokurator w zbyt dużym stopniu 
oparł się na "materiałach komisji sejmowej" i osobiście nie 
przesłuchał świadków.
W początkach 1996 premier Oleksy zrezygnował z urzędu, gdy 
prokuratura wojskowa wszczęła śledztwo o szpiegostwo w jego 
sprawie. Umorzono je w kwietniu 1996. Prokuratura uznała, że 
nie doszło do przestępstwa.
Prokuratura Okręgowa w Warszawie badała z kolei, czy 
Milczanowski, jako funkcjonariusz publiczny dopuścił się 
przekroczenia obowiązków służbowych, m.in. ujawnienia tajemnicy 
państwowej, gdy w grudniu 1995 mówił w Sejmie, że ówczesny 
premier Oleksy był źródłem informacji dla wywiadu b. ZSRR, a 
później Rosji.
Śledztwo w sprawie domniemanych przestępstw popełnionych przez 
Milczanowskiego umorzono w sierpniu 1998. W 1997 r. posłowie 
SLD złożyli wniosek o postawienie Milczanowskiego przed 
Trybunałem Stanu. Zarzucili mu, że przedstawiając w Sejmie 
informacje objęte tajemnicą państwową naraził na szkodę interesy 
państwa i naruszył dobra osobiste Oleksego. Sprawą wciąż zajmuje 
się Komisja Odpowiedzialności Konstytucyjnej.
#002436
Z apelem zwróciło się 127 osób ze środowisk społecznych i 
naukowych. 3 marca Sejm uchwalił nowelizację kodeksu karnego 
zaostrzającego sankcje wobec sprawców gwałtów i osób 
produkujących oraz rozprowadzających materiały pornograficzne.
"Interdyscyplinarne badania naukowe, prowadzone w wielu 
ośrodkach na świecie, dowodzą destrukcyjnego wpływu pornografii 
zarówno na społeczeństwo i rodzinę, jak i na indywidualnego 
człowieka" - napisano w liście skierowanym do prezydenta. Wśród 
sygnatariuszy są dyrygent Stefan Stuligrosz i Marek Jurek z KRRiT.
Przyjęta przez Sejm nowelizacja wprowadza karę więzienia do 2 
lat za rozpowszechnianie jakichkolwiek treści uznanych za 
pornograficzne i karę do 5 lat za tzw. pornografię twardą. 
Prezydent ma czas na decyzję w sprawie ustawy do 27 marca.
#002437
Uzasadnienie odwołania szefa GROM gen. Sławomira Petelickiego 
budzi wątpliwości i narusza prawo - uważa Rzecznik Praw 
Obywatelskich Adam Zieliński. W piśmie skierowanym do ministra 
spraw wewnętrznych i administracji Marka Biernackiego RPO napisał 
m.in., że konstrukcja prawidłowego uzasadnienia decyzji 
administracyjnej powinna spełniać określone prawem warunki. 
Chodzi o okoliczności wskazujące na potrzebę lub konieczność 
wydania decyzji oraz jej podstawy prawne. Wg RPO stwierdzenie 
zawarte w uzasadnieniu szefa MSWiA (po odwołaniu się szefa GROM 
od decyzji odwołującej go z zajmowanego stanowiska) dotyczące 
uzasadnienia odwołania Petelickiego nie spełnia minimalnych 
warunków uzasadnienia faktycznego i prawnego.
Min. Biernacki uzasadniając decyzję odwołania napisał m.in., że 
nastąpiło to "z uwagi na szczególnie uzasadnione potrzeby Sił 
Zbrojnych". Zdaniem RPO w tej sytuacji organ wydający taką 
decyzję powinien skonkretyzować i wyjaśnić dokładnie, jakie były 
podstawy zwolnienia.
RPO zwrócił się do szefa SWiA z prośbą o rozważenie możliwości 
ponownego rozpatrzenia sprawy.
#002438
Gdyby wybory prezydenckie odbyły się na początku marca, wygrałby 
je w pierwszej turze Aleksander Kwaśniewski uzyskując 58 proc. 
głosów. Drugi byłby Andrzej Olechowski z poparciem 11 proc. 
pytanych przez OBOP Polaków.
W porównaniu z badaniami przeprowadzonymi przez OBOP w lutym, na 
Aleksandra Kwaśniewskiego głosowałoby o 3 proc. mniej pytanych 
(spadek z 61 proc. w lutym, do 58 w marcu). Od poprzedniego 
badania wzrosła (z 7 proc. do 11 proc.) przewaga Andrzeja 
Olechowskiego. Trzeci w rankingu prezydenckim jest Marian 
Krzaklewski z 5 proc. poparciem. Kolejne miejsca zajmują Lech 
Wałęsa i Andrzej Lepper (po 4 proc.) oraz Aleksander 
Małachowski, Tadeusz Mazowiecki i Jan Olszewski (po 3 proc.).
Wg OBOP 91 proc. elektoratu SLD opowie się za reelekcją 
Aleksandra Kwaśniewskiego. Za urzędującym prezydentem 
opowiedziało się też 60 proc. zwolenników PSL. 41 proc. 
zwolenników UW zamierza głosować na Andrzeja Olechowskiego, a 25 
proc. na obecnego prezydenta. Z badań OBOP wynika, że w 
porównaniu z lutym zmniejszyło się w tej grupie zainteresowanie 
osobą Kwaśniewskiego, a wzrosło Olechowskim.
Najmniejsza jednomyślność panuje wśród wyborców AWS: 29 proc. 
zwolenników Akcji głosowałoby na Mariana Krzaklewskiego, 21 
proc. na Kwaśniewskiego. Wśród innych kandydatów wymieniani są 
także: Lech Wałęsa (14 proc.), Andrzej Olechowski (10 proc.) i 
Maciej Płażyński (8 proc.). W porównaniu z ostatnim badaniem, 
zwiększyło się poparcie dla Mariana Krzaklewskiego. Nie 
odnotowano natomiast zwiększenia zainteresowania kandydaturą 
Olechowskiego.
#002439
ZUS ściąga coraz więcej składek - poinformował na konferencji 
prasowej prezes zakładu Lesław Gajek. "W marcu ściągalność 
będzie rekordowa, bo wyniesie ponad 96 proc. W styczniu i lutym 
wynosiła 96 proc." Według prezesa ZUS odzyskuje coraz więcej 
należności. Wdrożono postępowania egzekucyjne za 1999 na kwotę 2 
mld zł. Prezes dodał, że system kontroli płatników jest szczelny 
i coraz trudniej będzie uniknąć płacenia składek. Od początku 
tego roku do 3 marca ZUS skontrolował blisko 47 tys. płatników. 
Prawie co trzeci kontrolowany pracodawca był dłużnikiem Funduszu 
Ubezpieczeń Społecznych z przeciętnym zadłużeniem na kwotę ponad 
14 tys. zł z tytułu niepłacenia składek w 1999.
#002440
Lekarze-orzecznicy wydali w tym czasie 3,8 tys. decyzji 
wstrzymujących dalszą wypłatę zasiłku chorobowego. 105 osobom 
cofnięto wypłatę zasiłku. Przepisy umożliwiające kontrolę 
zwolnień lekarskich weszły w życie w połowie sierpnia zeszłego 
roku. Rzeczniczka ZUS poinformowała w poniedziałek, że lekarze- 
orzecznicy zbadali w lutym 16,6 tys. osób, przebywających na 
zwolnienich lekarskich. Oprócz decyzji o wstrzymaniu wypłaty 
zasiłków, w 329 przypadkach wydano orzeczenie o potrzebie 
rehabilitacji, a 105 osobom cofnięto wypłatę zasiłku chorobowego 
w związku z nieprawidłowym wykorzystaniem zwolnienia 
lekarskiego.
Elementem dyscyplinującym ubezpieczonych jest m.in. możliwość 
obniżenia o 25 proc. zasiłku chorobowego i opiekuńczego, gdy 
zaświadczenie o czasowej niezdolności do pracy nie zostanie 
dostarczone płatnikowi zasiłku w ciągu 7 dni. Z tego tytułu 
wypłaty zasiłków zostały obniżone w lutym o 470,5 tys. zł.
#002441
Sędzia z Legnicy Zbigniew Regulski złożył prawdziwe 
oświadczenie, w którym nieprecyzyjnie przyznał się do służby w 
SB - orzekł w poniedziałek Sąd Lustracyjny II instancji, 
odrzucając apelację Rzecznika Interesu Publicznego. Rzecznik 
Bogusław Nizieński dowodził, że sędzia celowo zataił 
najważniejszy fakt: gdy w latach 70. pracował w Komendzie 
Wojewódzkiej MO w Skierniewicach, służył w wydziale SB. Sąd 
uznał, że sędzia niczego nie chciał zataić. Wyrok jest 
prawomocny. Rzecznik nie złoży kasacji do Sądu Najwyższego.
Generalnie Sąd Lustracyjny bada na wniosek Rzecznika 
prawdziwość tych oświadczeń, których autorzy zaprzeczali swym 
związkom ze specsłużbami PRL. W sprawie Regulskiego chodziło 
zaś o oświadczenie na "tak", co było precedensem.
#002442
Szef Gabinetu Politycznego premiera Kazimierz Marcinkiewicz 
(ZChN) ma w najbliższym czasie odejść z zajmowanego stanowiska - 
ujawnił PAP pragnący zachować anonimowość wysoki urzędnik 
Kancelarii Premiera. Informację tę potwierdził szef zespołu 
parlamentarnego ZChN Stefan Niesiołowski. "Nie mogę nic więcej 
powiedzieć" - zastrzegł Niesiołowski pytany o powody. "Mogę 
tylko zapewnić, że nie jest to żadna inicjatywa ZChN."
Kazimierz Marcinkiewicz jest posłem AWS-ZChN. Funkcję szefa 
gabinetu politycznego premiera oraz sekretarza stanu w 
Kancelarii pełni od wiosny 1999. W poniedziałek był dla PAP 
nieuchwytny.
#002443
P.o. prezydenta Rosji Władimir Putin zadeklarował po raz 
pierwszy, że jest gotów do negocjacji politycznych z 
partyzantami czeczeńskimi, "którzy znajdują się w górach". 
Dodał, że bojownicy, którzy odmówili negocjacji, powinni być 
"zduszeni" na miejscu.
Putin, który podkreśla, że nie prowadzi kampanii wyborczej, 
przyleciał niespodziewanie do Czeczenii. Telewizja pokazała go 
siedzącego na miejscu drugiego pilota w kabinie odrzutowca Su-
27. Putin miał na sobie kombinezon i hełm pilota, a agencja ITAR-
TASS podała, że przez jakiś czas sam prowadził maszynę.
#002444
Żołnierze serbscy dopuszczali się zorganizowanych gwałtów na 
Albankach podczas kampanii powietrznej NATO przeciwko Jugosławii 
- poinformowała organizacja obrony praw człowieka Human Rights 
Watch.
HRW pisze o 96 przypadkach gwałtów popełnionych na albańskich 
kobietach wiosną zeszłego roku tuż przed nalotami Sojuszu lub 
podczas bombardowań. Organizacja ocenia jednak, że liczba 
gwałtów dokonanych od marca do czerwca 1999 jest o wiele większa. 
Według raportu gwałt był wykorzystywany jako narzędzie 
terroryzowania ludności cywilnej dla wymuszania pieniędzy od 
rodziny lub wypędzania ludzi z domów. We wszystkich 
zarejestrowanych przez HRW przypadkach mowa jest o gwałtach 
zbiorowych, w których uczestniczyło powyżej dziesięciu sprawców. 
#002445
Raport wskazuje też, że od zakończenia wojny w Kosowie 
"odnotowywane są gwałty, dokonywane na Serbkach, Albankach i 
Cygankach przez Albańczyków, niekiedy przez członków 
Wyzwoleńczej Armii Kosowa".
#002446
Precedensowy proces 3 Serbów z Bośni, oskarżonych o gwałty na 
Muzułmankach, rozpoczął się przed trybunałem w Hadze. W sprawie 
tej po raz pierwszy gwałty zakwalifikowano jako zbrodnię przeciw 
ludzkości. 
Na ławie oskarżonych ONZ-owskiego trybunału ds. zbrodni w 
dawnej Jugosławii zasiedli dowódcy wojskowi z czasów wojny 
bośniackiej: Dragoljub Kunarac, Radomir Kovacz i Zoran Vuković. 
Zarzuca się im torturowanie, niewolenie i dokonywanie gwałtów na 
Muzułmankach w latach 1992-93 w mieście Focza na południowym 
wschodzie Bośni. 
W Foczy i okolicach "zaprowadzono prawdziwy system przemocy 
seksualnej". Muzułmanki, nawet 12-letnie dziewczęta, 
przetrzymywano w poniżających warunkach, bito, gwałcono i 
wykorzystywano do prac gospodarczych.
#002447
Prominentna postać serbskiego świata podziemnego, były dowódca 
oddziałów paramilitarnych Branislav Lainović został zastrzelony 
w Belgradzie. To kolejna ofiara serii zabójstw, popełnianych w 
gangsterskim stylu w stolicy Jugosławii. 
45-letni Lainović, ps. "Dugi" (Długi), kontrolował podobno świat 
przestępczy w Nowym Sadzie - stolicy Wojwodiny, północnej 
prowincji Serbii.
#002448
Akcja Wyborcza Polaków na Litwie (AWPL) odniosła sukces w 
niedzielnych wyborach samorządowych na Litwie. W rejonach 
wileńskim i solecznickim, zamieszkanych w większości przez 
Polaków, uzyskała ponad 2/3 proc. głosów. Również w innych 
rejonach, w których mieszkają Polacy, uzyskała dobre wyniki. 
"We wszystkich radach zachowamy dotychczasową pozycję. W radzie 
miasta Wilna i w dwóch rejonowych: trockiej i święciańskiej 
zamierzamy poprawić pozycję poprzez utworzenie koalicji" - 
powiedział PAP prezes AWPL Waldemar Tomaszewski. 
AWPL jest jedyną partią, która w swym programie przewiduje 
obronę interesów Polaków mieszkających na Litwie. 
#002449
Obwód Kalinigradzki domaga się od Unii Europejskiej specjalnego 
traktowania, gdy Polska i Litwa przystąpią do UE i "okrążą" tę 
rosyjską prowincję.
"Poszerzenie UE przyniesie nam więcej zmartwień niż korzyści" - 
poskarżył się wicegubernator obwodu Wiktor Romanowski w rozmowie 
z Agence Europe, specjalistycznym wydawnictwem brukselskim, 
które zamieściło jego wypowiedź.
Wicegubernator obawia się o przyszłość umów o wymianie 
bezwizowej i handlu, obowiązujących obecnie między jego obwodem 
a Litwą i Polską. Gdyby oba kraje miały ściśle wdrożyć przepisy 
unijne, musiałyby wprowadzić wizy i skrupulatną kontrolę 
graniczną. Rosja domaga się wobec tego specjalnego reżimu 
wizowego między Kaliningradem a poszerzonym w przyszłości 
obszarem Schengen. 
#002450
Prezydent Chin Jiang Zemin oświadczył, że jest gotów do rozmów z 
nowym prezydentem Tajwanu, pod warunkiem, że uzna on zasadę 
"jednolitych Chin".   
Wcześniej tajwański prezydent-elekt Chen Shui-bian wezwał do 
zwołania pokojowego szczytu z rządem chińskim. Oświadczył, że 
gotów jest omówić problem "jednolitych Chin", ale nie może on 
być warunkiem rozmów. Podkreślił, że Tajwan musi być traktowany 
na równi z Chinami we wzajemnych stosunkach.
#002451
Około 500 członków ugandyjskiej sekty zginęło w pożarze, 
wywołanym w ich świątyni lub też zostało zabitych przez 
współwyznawców - szacują tamtejsze władze.
Dotychczas uważano, że wszyscy członkowie sekty popełnili 
samobójstwo. Jednak policjanci poinformowali o odkryciu 
kilkunastu ciał w zalanych świeżym cementem latrynach w pobliżu 
świątyni oraz w ogrodzie warzywnym. Na zwłokach nie ma śladów 
poważnych obrażeń, co wskazuje, że ofiary nie dokonały 
samospalenia, lecz prawdopodobnie zostały uduszone lub otrute. 
#002452
Podczas poniedziałkowej sesji Giełdy Papierów Wartościowych 
spadł kurs 124 akcji, 68 wzrósł, a 28 nie zmienił się, w tym na 
rynku NFI wzrosły notowania 7 funduszy, 6 spadły, a 2 nie 
zmieniły się.
#002453
Spadkom podczas poniedziałkowej sesji towarzyszyło znaczne 
zmniejszenie wolumenu obrotów. Można więc mówić o korekcyjnym 
charakterze tej zniżki - uważa Marek Pokrywka, makler DM BOŚ. 
WIG 20 stracił 2,5 proc. i wyniósł 2.406,2 pkt, a WIG, po zniżce 
o 1,9 proc., 21.969,4 pkt. Zdaniem maklera, z punktu widzenia 
analizy technicznej najbliższy poziom wsparcia dla WIG 20 
znajduje się w okolicach 2.340 pkt., a następny przy 2.250 
pkt. "Wiele czynników wskazuje na to, że WIG 20 może spaść do 
tych poziomów." Przy 2.340 pkt znajduje się wsparcie 
krótkoterminowe, natomiast 2.250 pkt stanowi wsparcie 
długoterminowe. "Dopóki WIG 20 nie spadnie poniżej tej wartości, 
można pozytywnie patrzeć w przyszłość." Podczas poniedziałkowych 
dogrywek wartość niezaspokojonej podaży wyniosła prawie 24 mln 
zł, przy popycie, który nie przekraczał 7 mln zł. Zdaniem 
maklera, nie daje to niestety najlepszych prognoz na sesję 
wtorkową.
#002454
Giełdy w Paryżu, Amsterdamie i Brukseli podpisały w 
poniedziałek w Londynie umowę o fuzji, która ma nastąpić we 
wrześniu tego roku - podały trzy giełdy we wspólnym komunikacie. 
W jej wyniku powstanie drugi pod względem kapitalizacji 
europejski rynek giełdowy po Londynie. Kapitalizacja nowej 
giełdy wyniesie ponad 2,3 biliona euro (Londyn - ok. 4,4 biliona 
euro). Nowy rynek giełdowy ma nosić nazwę Euronext.
#002455
W chwili, gdy w Londynie giełdy Paryża, Amsterdamu i Brukseli 
podpisywały umowę o fuzji, poniedziałkowa prasa belgijska 
informowała o planach dołączenia się do nich wkrótce giełd 
Luksemburga, Madrytu i Mediolanu.
#002456
Commerzbank Aktiengesellschaft nabył 3.634.125 akcji Banku 
Handlowgo i razem z GDR-ami przekroczył próg 10 proc. liczby 
głosów na WZA banku.
#002457
Pekao SA przeprowadzi operację sekurytyzacji należności spółki 
zależnej od banku - Pekao Leasing. Jest to druga tego typu 
operacja w Polsce. Sekurytyzacja to zamiana długu na papiery 
wartościowe.
#002458
ZUS przekazał do połowy marca do funduszy emerytalnych ponad 3,6 
mld zł składek, czyli 70 proc. składek należnych za ten okres.
#002459
Zdaniem analityków, we wtorek Komitet Otwartego Rynku Rezerwy 
Federalnej zapewne podejmie decyzję o podwyższeniu podstawowych 
stóp procentowych o co najmniej 25 punktów bazowych.
#002460
Bank Handlowy SA zawarł aneks do "Umowy o Połączeniu z BRE 
Bankiem", w którym przewiduje wygaśnięcie porozumienia po 
decyzji NWZA, uchylającej fuzję obu banków - podał BH.
#002461
Prosper SA uruchomi we wtorek portal farmaceutyczno-medyczny. 
W ciągu dwóch lat spółka zamierza zainwestować 7 mln zł w 
przedsięwzięcia związane z internetem - poinformowała spółka.
#002462
Okręgowe Przedsiębiorstwo Przemysłu Mięsnego w Białymstoku, 
największa państwowa firma tej branży, odnotowało w ubiegłym 
roku 11,3 mln złotych strat netto - poinformował PAP dyrektor 
finansowy zakładów.
#002463
Zarządy miast oraz gmin Nysa i Głuchołazy (Opolskie) 
przygotowały projekty uchwał zwalniających z płacenia podatków 
tych inwestorów, którzy stworzą miejsca pracy na ich terenie.
#002464
W 1999 roku sprzedaż cementu w Polsce wzrosła o 7,8 proc. w 
porównaniu z rokiem 1998 - poinformował w poniedziałek na 
konferencji prasowej przewodniczący Stowarzyszenia Producentów 
Cementu i Wapna Andrzej Balcerek. W 1999 r. sprzedano w kraju 
13 960,1 tys. ton cementu, a w 1998 - 12 947 tys.
#002465
British Airways wpłaciły drugą część należności za akcje linii 
Iberia Lineas Aereas de Espańa SA i 17 marca 2000 stały się 
właścicielami 9 procentowego udziału w Iberii - poinformowało w 
poniedziałek PAP biuro prasowe BA.
#002466
Ceny ropy na giełdzie w Londynie spadły w poniedziałek o ponad 3 
proc. Coraz więcej sygnałów świadczy o tym, że OPEC podwyższy 
produkcję tego surowca już od kwietnia.
#002467
Karolina Jupowicz, solistka baletu Teatru Wielkiego-Opery 
Narodowej w Warszawie oraz Ewa Kaim, aktorka Teatru Starego w 
Krakowie odebrały doroczne nagrody im. Leona Schillera za 1999 
rok.
Związek Artystów Scen Polskich przyznaje te nagrody młodym 
artystom sceny bądź zespołom, których dokonania twórcze zasługują 
na szczególne wyróżnienie.
Zdaniem Prezydium ZASP Ewa Kaim jest bardzo utalentowaną aktorką 
o szerokich możliwościach artystycznych. Już jako studentka 
wykazała się dużą pracowitością, zdając celująco wszystkie 
egzaminy. Po studiach została zaangażowana do jednego z 
najwybitniejszych polskich teatrów - Teatru Starego w Krakowie. 
W ciągu kilku lat - od 1994 roku - zagrała 14 ról, co jak na 
młodą aktorkę jest pokaźnym dorobkiem. 
Druga laureatka nagrody, Karolina Jupowicz, ukończyła szkołę 
baletową w Warszawie. Jest finalistką międzynarodowego konkursu 
baletowego w Nagoi. Po ukończeniu szkoły trafiła do Teatru 
Wielkiego-Opery Narodowej w Warszawie, gdzie bardzo szybko 
awansowała do roli solistki. Została uznana za wybitnie 
utalentowaną artystkę, wszechstronną, o ogromnym potencjale 
wykonawczym.
#002468
315 lat temu, 21 marca 1685 roku, urodził się jeden z 
największych kompozytorów wszechczasów - Johann Sebastian Bach.
Przyszedł na świat w Eisenach, w rodzinie o bogatych tradycjach 
muzycznych. W latach 1700-1717 kształcił się i pracował w 
Lueneburgu, Muehlhausen i Weimarze. W tym okresie rozpoczął 
komponowanie kantat, utworów organowych oraz pisanie licznych 
transkrypcji. 
W 1717 roku przeprowadził się na sześć lat do Koethen, na dwór 
ks. Leopolda von Anhalt. Jego zadaniem było m.in. uprawianie 
muzyki kameralnej wraz z księciem. W tym okresie powstały m.in. 
jego słynne "Koncerty brandenburskie". 
Sześć lat później objął stanowisko kantora w lipskim kościele 
św. Tomasza i piastował je już do końca życia. Wśród jego 
licznych obowiązków było m.in. nauczanie śpiewu, muzyki i 
przedmiotów ogólnokształcących, przygotowywanie oraz prowadzenie 
śpiewu podczas nabożeństw i innych uroczystości. W tym okresie 
powstały m.in. Pasje wg św.Jana i św.Mateusza, Msza h-moll, a 
także słynne "Wariacje Goldbergowskie". 
W ostatnich dwóch latach życia kompozytor stracił wzrok. Nadal 
jednak dyktował uczniom swoje utwory. 
Rok 2000, z okazji przypadającej w dniu 28 lipca 250 rocznicy 
śmierci kompozytora, ogłoszony został Rokiem Bachowskim.
#002469
Fotografie ruin oraz zachowanych w całości zabytków architektury 
Podola, Wołynia i Małopolski zaprezentowano na 
wernisażu wystawy "Dziedzictwo kultury Małopolski i Kresów" w 
Wojewódzkim Domu Kultury w Rzeszowie.
#002470
W XV-wiecznym drewnianym kościele w Haczowie, w woj. 
podkarpackim, zakończono prace przy odnowie ołtarza głównego i 
dwóch bocznych. Kościół ten jest jedną z najstarszych świątyń 
drewnianych w Europie i największym tego typu obiektem 
drewnianej konstrukcji zrębowej na świecie. 
#002471
Znany wokalista pop Robbie Williams, laureat tegorocznej 
prestiżowej nagrody Britannia przyznawanej przez brytyjski 
przemysł muzyczny za najlepszego singla, został oskarżony o 
plagiat przez nowojorskiego wydawcę - Ludlow Music.
#002472
Uroczyste posiedzenie Senatu uczelni rozpoczęło w poniedziałek 
obchody 30-lecia utworzenia Uniwersytetu Gdańskiego. UG został 
powołany do życia uchwałą Rady Ministrów 20 marca 1970. Uczelnia 
powstała z połączenia Wyższej Szkoły Ekonomicznej i Wyższej 
Szkoły Pedagogicznej. W momencie inauguracji na uniwersytecie 
wykładało 23 profesorów. Obecnie jest ich 300.
"Przez trzydzieści lat mury Uniwersytetu Gdańskiego opuściło 
blisko sto tysięcy absolwentów. Większość z nich została na 
Pomorzu. Służą swoją wiedzą kulturze, gospodarce, nauce naszego 
regionu" - przypomniał rektor UG prof. Marcin Pliński.
W uroczystym zebraniu senatu uczestniczyli m.in. marszałek Sejmu 
Maciej Płażyński, wiceminister edukacji Wojciech Książek, 
metropolita gdański abp Tadeusz Gocłowski, parlamentarzyści 
ziemi gdańskiej, przedstawiciele trójmiejskich szkół wyższych 
oraz czterech byłych rektorów UG.
Gdańska uczelnia kształci obecnie ok. 27 tysięcy studentów na 9 
wydziałach i 2 kolegiach. Największa liczba studiujących, ponad 
4 tysiące, uczy się na Wydziale Filologiczno-Historycznym. 
Uniwersytet Gdański może się też poszczycić trzecią pozycją w 
rankingu Komitetu Badań Naukowych.
Wśród najbardziej znanych absolwentów UG są m.in. Maciej 
Płażyński, Jolanta Kwaśniewska, b. premier Jan Krzysztof 
Bielecki, szef MSWiA Marek Biernacki, polityk Aleksander Hall, 
miss świata 1989 Aneta Kręglicka.
#002473
"Superaspiryna, odkrycie na miarę Viagry" - informują 
triumfalnie włoskie dzienniki. Wynalazcą nowego leku jest 
Amerykanin włoskiego pochodzenia Louis Ignarro - laureat 
Nagrody Nobla w dziedzinie medycyny w 1998 roku.
Ignarro zaprezentował swoje odkrycie na kongresie pediatrów w 
Rzymie (nowy lek będzie można podawać dzieciom i młodzieży). 
Pigułka nie ma jeszcze nazwy, ale wiadomo już, jakie będzie jej 
działanie. Ma uwalniać w komórkach tlenek azotu. Molekuła tlenku 
azotu, nazwana przez noblistę jolly, okazuje się mieć życiodajną 
moc - powoduje rozszerzenie naczyń krwionośnych i hamuje 
odkładanie się płytek krwi, które zatykają naczynia.
Dzięki nowej pigułce będzie można zatem przeciwdziałać takim 
chorobom układu krążenia jak zawały, udary czy arterioskleroza. 
Tlenek azotu - wyjaśnia Ignarro - ma też wiele innych zalet.
W połączeniu z kwasem askrobinowym, czyli witaminą C, 
zwiększa odporność ogranizmu na działanie bakterii i niszczy 
wszelkie infekcje. Dodatkowo może być bardzo użyteczny w 
leczeniu chorób układu oddechowego - przede wszystkim astmy. 
Działa bowiem podwójnie na płuca i oskrzela - zabija bakterie i 
poszerza naczynia.
#002474
Z Izraela dotarła wiadomość, że paleontolodzy prof. Olivier 
Rieppel z Field Museum w Chicago i Etain Tchernow z Uniwersytetu 
Hebrajskiego natrafili w okolicach Jerozolimy na skamieniałe 
szczątki węża z nogami - sprzed 95 mln lat.
#002475
Firma Getmapping.com przygotowuje szczegółową mapę internetową 
Wielkiej Brytanii. 	Szef firmy Tristram Cary powiedział, że mapa 
zostanie zmontowana ze 120 tysięcy zdjęć lotniczych i powinna być 
dostępna dla użytkowników Internetu w ciągu dwóch lat.
Zdjęcia o niskiej rozdzielczości będzie można przeglądać 
bezpłatnie. Za fotografie dokładniejsze, przedstawiające nawet 
detale terenu o powierzchni 25 centymetrów kwadratowych, trzeba 
będzie zapłacić.
Mapa, jak powiedział Cary, będzie przeznaczona przede wszystkim 
dla architektów, władz lokalnych, inwestorów itp. 
#002476
Grzegorz Piotrowski, były kapitan SB skazany za zabójstwo ks. 
Jerzego Popiełuszki na karę 15 lat pozbawienia wolności, nie 
otrzyma w najbliższym czasie przepustki z więzienia. Taką 
decyzję podjęło kierownictwo aresztu śledczego w Piotrkowie 
Tryb., nadzorujące wykonanie kary, które negatywnie oceniło 
fakt, że 9 marca - podczas ostatniej siedmiodniowej przepustki z 
zakładu - Piotrowski udzielił wywiadu telewizyjnego i 
uczestniczył w konferencji prasowej.
"Skazany wykorzystał zezwolenie w sposób niezgodny z jego
przeznaczeniem, którym było umacnianie więzi rodzinnej. Fakt
ten, a także zaprezentowany przez skazanego w czasie konferencji
prasowej i wywiadu telewizyjnego bezkrytyczny stosunek do
popełnionego przestępstwa pozwalają uznać prognozę 
kryminologiczno-społeczną za negatywną" - powiedział PAP 
zastępca dyrektora aresztu Mirosław Stępnicki.
Nie wiadomo, jak długo ma obowiązywać zakaz udzielania 
Piotrowskiemu przepustek. Koniec jego kary więzienia przypada na 
sierpień 2001 r.
#002477
Belgijski pedofil-morderca Marc Dutroux stanął przed sądem, ale 
jeszcze nie za zbrodnie na dzieciach, tylko za próbę ucieczki 
przed dwoma laty.
#002478
Sąd Okręgowy w Katowicach zakończył przesłuchania świadków w 
procesie Tomasza S. i Roberta K., oskarżonych o dokonanie 
rytualnego, satanistycznego zabójstwa dwojga swoich kolegów w 
Rudzie Śląskiej.
#002479
Na 15 lat pozbawienia wolności i 10 lat pozbawienia praw 
publicznych skazał Sąd Okręgowy w Lublinie niepełnoletniego 
Roberta H. z Chełma. Sąd uznał go winnym zabójstwa popełnionego 
ze szczególnym okrucieństwem na 11-letnim mieszkańcu tego miasta.
#002480
W wyniku rany zadanej nożem zmarł wszpitalu w Turku 
(Wielkopolskie) 19-letni Tomasz S. -mieszkaniec pobliskiego 
Cisewa. Do zabójstwa przyznał się jego 92-letni pradziadek.
#002481
Wrocławska prokuratura zarzuciła pięciu osobom z firmy JTT 
Computer uzyskanie zwrotu nienależnego podatku VAT oraz 
nieodprowadzenie tego podatku z tytułu sprzedaży. Budżet państwa 
stracił ponad 7 mln zł.
#002482
Zabójstwo, nielegalne posiadanie broni, fałszowanie dokumentów 
oraz posiadanie narkotyków zarzuca Prokuratura Okręgowa w 
Poznaniu 27-letniemu Michałowi K. Michał K. od 1994 roku 
poszukiwany był przez władze niemieckie międzynarodowym listem 
gończym jako podejrzany o zabójstwo na zlecenie. 
#002483
Ponad osiemdziesiąt ikon o nie ustalonej jeszcze wartości 
próbowali wwieźć do Polski dwaj Rosjanie, podróżujący autobusem 
rejsowym z Wilna do Warszawy. Przemyt ujawniła Straż Graniczna 
z polsko-litewskiego przejścia granicznego w Ogrodnikach.
#002484
61-letni Willie Fulgear odnalazł wszystkie zaginione statuetki 
Oscara, przeszukując śmietniki w koreańskiej dzielnicy Los 
Angeles. "Mam więcej statuetek Oscara niż jakakolwiek gwiazda 
filmowa" - śmiał się Fulgear, który żyje z tego, co znajdzie na 
śmietniku.
55 statutek w 10 paczkach, z których każda ważyła 23 kg,
wysłano z Chicago do Hollywood za pośrednictwem Roadway Express, 
stale współpracującej z Amerykańską Akademią Sztuki Filmową 
przyznającą Oscary. Ciężarówka wyruszyła zgodnie z planem 3 
marca z Chicago i choć bez przeszkód dotarła do Los Angeles,  
statuetki po drodze zaginęły. 
Paczki ze statuetkami leżały za śmietnikiem na parkingu przy 
sklepie spożywczym i pralni. "Zawadziłem nogą o jedną z 
paczek. Była ciężka, więc ją otworzyłem... Wszyscy wiedzą, jak 
wyglądają Oscary" - relacjonował Filgear historię swego odkrycia. 
Fulgear ma nadzieję, że otrzyma wyznaczoną przez firmę kurierską 
Roadway Express nagrodę - 50 tysięcy dolarów, za pomoc w 
odnalezieniu statuetek. 
#002485
Policjanci z nadwagą będą musieli raz w miesiącu wspiąć się na 
szczyt wulkanu Pinatubo w ramach ćwiczeń kondycyjnych - 
zdecydował komendant policji na wyspie Luzon w północnych 
Filipinach.
Rozporządzenie dotyczy tych funkcjonariuszy, których obwód 
talii jest większy niż 86 centymetrów. Pierwsza obowiązkowa 
wspinaczka ponad stu policjantów odbędzie się 4 kwietnia, 
ostatnia w czerwcu - przed początkiem sezonu deszczowego, który 
uniemożliwi wspinanie się na wulkan.
Komendant policji zagroził zwolnieniem z pracy tych policjantów, 
którym - pomimo wspinaczek - w ciągu trzech miesięcy nie uda się 
schudnąć. 
Wejście na szczyt Pinatubo, którego bezwzględna wysokość
wynosi 1445 metrów n.p.m., zajmuje przeciętnie około dwóch i pół 
godziny. 
#002486
Ponad 20 proc. Polaków wybiera się w tym roku z pielgrzymką do 
sanktuarium lub miejsca świętego - wynika z marcowego sondażu 
przeprowadzonego przez DEMOSKOP.
#002487
260 bocianich gniazd wyremontowano w Podlaskiem i na Warmii i 
Mazurach przed wiosennym przylotem tych ptaków. Akcja zakładania 
platform pod gniazda na słupach linii energetycznych trwała od 
września ubiegłego roku.
#002488
Nie będzie kwietniowego numeru "Złego" - poinformowała PAP 
wydawca i redaktor naczelny miesięcznika, Małgorzata Daniszewska.
RUCH wypowiedział umowę kolporterską w wydawcą "Złego", a
nowej do marca nie podpisano. 
#002489
W Krakowie rozpoczęła się zbiórka funduszy na dzwon dla 
polskiego kościoła w Tobolsku na Syberii. Odbudowana z ruin 
świątynia będzie poświęcona 13 sierpnia 2000 r.
#002490
Były prezydent Rosji Borys Jelcyn obejrzał grany w Moskwie 
spektakl "Metro", przygotowany przez Janusza Józefowicza.
"Tyle talentu i tyle energii i wszystko w jednym miejscu" - 
pochwalił 69-letni Jelcyn, któremu na przedstawieniu 
towarzyszyły żona Naina i córka Tatiana.
#002491
Francuskie władze sanitarne poleciły wycofanie szwajcarskiego 
preparatu Sandoglobuline 12 g w związku z podejrzeniem, że może 
grozić zarażeniem nieuleczalną chorobą Creutzfeldta-Jakoba (CJ).
#002492
Madonna jest w trzecim miesiącu ciąży. Ojcem jest brytyjski 
reżyser filmowy Guy Ritchie. 41-letnia gwiazda, która 
zamieszkała w Londynie, ma już trzyletnią córeczkę Lourdes ze 
swym byłym trenerem Carlosem Leonem.
#002493
Udział polskiego jachtu w najstarszej na świecie imprezie 
sportowej - regatach o Puchar Ameryki, zapowiedział oficjalnie w 
poniedziałek jeden z najlepszych żeglarzy morskich, pięciokrotny 
mistrz świata w bojerach Karol Jabłoński.
#002494
Po ośmiu wyścigach odbywających się na wodach u wybrzeży 
meksykańskiej miejscowości Cancun żeglarskich mistrzostw świata 
w klasie Laser prowadzi mistrz olimpijski, Brazylijczyk Robert 
Scheidt. Jedyny reprezentant Polski Maciej Grabowski (YKP 
Warszawa) zajmuje 17. miejsce.
#002495
Paweł Kacprowski i Paweł Kuźmicki (AZS AWF Gdańsk) awansowali do 
finału odbywających się na wodach u wybrzeży meksykańskiej 
miejscowości Guaymas żeglarskich mistrzostw świata w 
olimpijskiej klasie 49er. Po jedenastu wyścigach eliminacyjnych 
Polacy sklasyfikowani zostali na 22. miejscu i z taką liczbą 
punktów "weszli" do finału. Na pierwszym uplasowali się Duńczycy 
Michael Hestbaek i Jonathan Persson.
#002496
Trener piłkarzy Wisły Kraków Wojciech Łazarek złożył rezygnację, 
która w poniedziałek została przyjęta przez Zarząd klubu. 
Drużynę Wisły będzie prowadził Adam Nawałka.
#002497
58-letni Marcin Bochynek został w poniedziałek trenerem piłkarzy 
Górnika Zabrze. Urodzony w Zabrzu Bochynek pracował już w tym 
klubie, zdobywając w 1988 ostatni jak dotąd w historii Górnika, 
tytuł mistrza Polski.
#002498
Adam Matysek bierze pod uwagę możliwość opuszczenia Bayeru 
Leverkusen, jeżeli straci miejsce w bramce tej drużyny, 
poinformowała w poniedziałek agencja Reuters. Zamiast Matyska 
pierwszym bramkarzem w zespole Bayeru ma być  Australijczyk 
Frank Juric.
#002499
Mistrz olimpijski w chodzie Robert Korzeniowski 
(Wawel Kraków) jest jednym z 44 sportowców, kandytatów na 
członków Międzynarodowego Komitetu Olimpijskiego.
#002500
Carlo Mariani i Monica Buratti (Włochy) zdobyli w Bellarii 
złote medale 6. mistrzostw Europy mikstowych par brydżowych. 
Apolinary Kowalski i Ewa Banaszkiewicz zajęli szóste miejsce.
#002501
W kwietniowych mistrzostwach świata grupy B w Katowicach z 
Maariuszem Czerkawskim zapewne wystąpi hokejowa reprezentacja 
Polski  Mistrzostwa rozpoczynają się 12 kwietnia, Czerkawski 
ostatni mecz w NHL ma rozegrać 9 kwietnia.
#002502
3:0 wygrała niemiecka drużyna Borussia Duesseldorf z austriackim 
zespołem SVS Niederoesterreich w pierwszym finałowym meczu Ligi 
Mistrzów tenisa stołowego mężczyzn, który w poniedziałek odbył 
się w austriackim Wolkersdorfie.
#002503
Rafał Sikora (Walka Zabrze) pokonał Fina Samuli Leppiaho 7:1 i 
awansował do 1/8 finału wagi lekkiej, rozgrywanych w Liverpoolu 
olimpijskich eliminacji w boksie. Rywalem Polaka w walce o 
ćwierćfinał będzie Francuz Abdel Jebachi.
#002504
Polscy hokeiści na trawie przegrali w Osace z Koreą Południową 
1:2 (0:2) i zajęli w turnieju kwalifikacyjnym do igrzysk w 
Sydney czwarte miejsce.
#002505
Martina Hingis (Szwajcaria) utrzymała prowadzenie na liście 
klasyfikacyjnej tenisistek. Wyprzedza ona Amerykanki - Lindsay 
Davenport i Venus Williams.
#002506
Rosjanin Jewgienij Kafielnikow awansował na pierwsze miejsce 
listy klasyfikacyjnej tenisistów. Drugie zajmuje Amerykanin 
Andre Agassi, który przed tygodniem prowadził.
#002507
Francuz Mathieu Bozetto i Austriaczka Manuela Riegler zajęli 
pierwsze miejsca w końcowej klasyfikacji generalnej Pucharu 
Świata w snowboardzie.
#002508
Na północy kraju zaznacza się słaba zatoka niżowa. Zachodnia 
część Polski pozostanie w cieplejszym powietrzu pochodzenia 
polarnomorskiego, wschodnia w chłodniejszym powietrzu 
pochodzenia arktycznego. Ciśnienie w Warszawie wynosi 1008 hPa i 
nie zmienia się. Zachmurzenie umiarkowane i duże. Miejscami słabe 
opady deszczu, w Tatrach śniegu. Temp. maks. od 4 st. na 
wschodzie do 8 st. na zachodzie. Wiatr słaby, zmienny.
#002509
W Tatrach biało...
#002510
Leży w nich od 2 do 3 metrów śniegu. Najgrubszą pokrywę śnieżną 
zanotowano w poniedziałek na Kasprowym Wierchu - 325 cm. Na 
szczycie brakuje tylko 30 cm do wyrównania rekordu z 1995. W 
ostatnich dniach przybywa codziennie od 20 do ponad 30 
cm śniegu. Z piątku na sobotę w niektórych rejonach gór 
spadło go nawet pół metra.
W poniedziałek w Tatrach ruszyły pierwsze duże lawiny. "Potężna 
lawina przeszła korytem Siklawy około kilometra i zatrzymała się 
na górnej granicy lasu. Odnoga tej lawiny weszła ok. 150 m na 
taflę stawu. Tor drugiej lawiny z Koziego Wierchu miał długość 
ok. 2 km, a jej czoło wdarło się na taflę na odległość 50 m. To 
była tylko połowa nagromadzonego w żlebie śniegu, reszta wisi" - 
relacjonował ratownik dyżurny TOPR w Dolinie Pięciu Stawów, 
Józef Sarna.
#002511
We wtorek, w drugim dniu pielgrzymki do Ziemi Świętej, Jan Paweł 
II odprawił mszę na stadionie w Ammanie, odwiedził miejsce 
chrztu Jezusa nad Jordanem i po południu przyleciał do Tel 
Awiwu, a stamtąd udał się do Jerozolimy.
W mszy papieskiej na stadionie w stolicy Jordanii uczestniczyło 
50-70 tysięcy wiernych. Było to pierwsze publiczne nabożeństwo 
odprawione przez papieża podczas jego pielgrzymki do Ziemi 
Świętej i największe zgromadzenie chrześcijan w dziejach 
muzułmańskiej Jordanii.   
"Wasza przyszłość spoczywa w jedności i solidarności. Niechaj 
wierni Kościoła uznają jedność i miłość za swój najwyższy cel. 
Nie ma skuteczniejszego sposobu na zawodowe i polityczne 
zaangażowanie, przede wszystkim w służbie sprawiedliwości, 
pojednania i pokoju" - powiedział papież w homilii wygłoszonej 
po angielsku.
Po godz. 16 czasu warszawskiego papież odleciał z Ammanu do Tel 
Awiwu. Na płycie lotniska Ben Guriona pod Tel Awiwem czekali na 
papieża prezydent Izraela Ezer Weizman i premier Ehud Barak. 
Papież po wyjściu z samolotu ucałował Ziemię Świętą, podaną w 
misie przez dzieci.
Prezydent Weizman witając papieża wyraził uznanie dla "wkładu 
Jego Świątobliwości w potępienie antysemityzmu jako grzechu 
przeciwko Niebu i ludzkości". Zapewnił również, że Żydzi "zdają 
sobie sprawę z wagi, jaką teologia katolicka przywiązuje do 
znajomości hebrajskich korzeni chrześcijaństwa". Jednocześnie 
wezwał do wspólnego działania "dla zwalczania plagi rasizmu i 
antysemityzmu". Oświadczając, że Izrael "znajduje się w trakcie 
obiecującego procesu pokojowego" prezydent podkreślił z 
naciskiem, że papież przybywa do Jerozolimy, która "jest stolicą 
państwa Izrael". "Jest sercem świata hebrajskiego i świętym 
miejscem chrześcijaństwa i islamu."
W przemówieniu powitalnym papież wyraził pragnienie, aby jego 
wizyta w Izraelu i na terenach Autonomii Palestyńskiej 
"przyczyniła się do wzmocnienia dialogu międzyreligijnego między 
żydami, chrześcijanami i muzułmanami". "Moja podróż jest hołdem 
złożonym trzem tradycjom religijnym, które współistnieją na tej 
ziemi."
"Wszyscy wiemy, jak pilna jest potrzeba pokoju i 
sprawiedliwości, nie tylko dla Izraela, lecz dla całego regionu. 
Między Stolicą Apostolską a Izraelem wiele się zmieniło, odkąd 
mój poprzednik, papież Paweł VI, był tu w 1964 roku. Nawiązanie 
stosunków dyplomatycznych między nami w 1994 roku uwieńczyło 
wysiłki zmierzające do otwarcia nowej ery dialogu w sprawach 
będących przedmiotem wspólnego zainteresowania, takich jak 
wolność religijna, stosunki między Kościołem i państwem, a 
ogólniej między chrześcijanami a żydami" - powiedział papież.
"Modlę się - podkreślił w zakończeniu przemówienia - aby moja 
wizyta przyczyniła się do umocnienia dialogu międzyreligijnego, 
który doprowadzi i żydów, i chrześcijan, i muzułmanów do 
odnalezienia w ich wierze i w uniwersalnym braterstwie, jakie 
łączy wszystkich członków ludzkiej rodziny, motywacji i zachęty 
do działania na rzecz pokoju i sprawiedliwości, które nadal nie 
są ich udziałem, a których pragną tak głęboko".
Z Tel Awiwu papież poleciał helikopterem do Jerozolimy.
#002512
Według marszałka Sejmu Macieja Płażyńskiego, nawet jeśli lider 
AWS Marian Krzaklewski zdecyduje się ubiegać o urząd prezydenta, 
powinien poddać sie procedurze prawyborów w AWS. Za prawyborami 
opowiada się także Stronnictwo Konserwatywno-Ludowe. Tymczasem 
władze "Solidarności" krytykują pomysł prawyborów. Zamiast tego 
proponują referendum na temat zjednoczenia prawicy. "Pomysły na 
protezy decyzyjne w celu wyłonienia kandydata do wyborów 
prezydenckich oceniamy jako karkołomne oraz podważające 
kompetencje statutowych władz i kartę AWS" - głosi fragment 
oświadczenia prezydium Komisji Krajowej NSZZ "Solidarność", 
które obradowało we wtorek w Gdańsku.
#002513
Premier Jerzy Buzek przyjął dymisje szefa swojego gabinetu 
politycznego Kazimierza Marcinkiewicza (ZChN) oraz sekretarza 
stanu w Kancelarii Wojciecha Arkuszewskiego (SKL), a na miejsce 
tego ostatniego powołał Michała Wojtczaka (AWS) - poinformował 
we wtorek rzecznik rządu Krzysztof Luft podkreśliając, że obaj 
urzędnicy odchodzą z Kancelarii z własnej woli.
Nowy sekretarz stanu jest posłem AWS, przewodniczącym Rady 
Regionalnej AWS w Toruniu. Jest członkiem Ruchu Społecznego AWS.
Luft potwierdził słowa Arkuszewskiego, że odchodzi on z 
Kancelarii w związku z wyborem na sekretarza generalnego 
SKL. Marcinkiewicz powiedział PAP, że złożył dymisję, bo 
bardziej efektywnie będzie mógł pracować w parlamencie. Jednak 
według pragnących zachować anonimowość urzędników Kancelarii 
Premiera jednym z głównych powodów rezygnacji Marcinkiewicza 
był fakt, że jako szef gabinetu politycznego premiera i szef 
jego doradców miał stosunkowo niewielki wpływ na decyzje 
podejmowane przez szefa rządu.
#002514
Jako "wchodzenie na niebezpieczny poziom debaty politycznej" 
określił rzecznik rządu Krzysztof Luft wtorkowe oświadczenie 
SLD, odpowiadające na jego poniedziałkowy komentarz do zarzutów 
Sojuszu dotyczących reformy służby zdrowia.
Oświadczenie SLD głosi, że "dane GUS wykazują niezbicie, iż w I 
kwartale 1999 roku zmarło prawie 111 tys. osób, tj. blisko 17 
tys. więcej niż w analogicznym okresie 1998 roku. Informacja o 
15-proc. wzroście liczby zgonów w I kwartale wprowadzenia 
reformy jest więc prawdziwa."
Luft odparł, iż "dane GUS niezbicie wykazują, że w I kwartale 
roku 1998, po dojściu do władzy koalicji AWS-UW, zmarło w Polce 
o 8 tys. mniej osób niż w analogicznym okresie roku 1997, kiedy 
rządziła koalicja SLD-PSL". Zdaniem rzecznika błędne jest 
rozumowanie opierające się na "przerzucaniu liczbami biednych 
denatów".
#002515
Według CBOS, marzec to kolejny miesiąc spadku popularności 
rządu. Odsetek zwolenników rządu osiągnął najniższy poziom w 
ciągu ostatnich 8 lat. Przeciwnicy rządu (46 proc., miesiąc temu 
- 45 proc.) ponad dwukrotnie przeważają nad zwolennikami (20 
proc., miesiąc temu - 22 proc.). 29 proc. uczestników sondażu 
CBOS deklaruje obojętność wobec obecnego rządu, a 4 proc. nie ma 
na ten temat zdania.
Liczba respondentów krytykujących pracę gabinetu ponad 
trzykrotnie przewyższa liczbę oceniających ją pozytywnie. Dobrze 
ocenia pracę rządu 21 proc. ankietowanych (w lutym - 23 proc.), 
źle - 66 proc. (tyle co w lutym), 14 proc. badanych (w lutym 
było to 12 proc.) nie ma zdania na ten temat.
Utrzymują się bardzo niekorzystne oceny polityki gospodarczej 
rządu. Ponad dwie trzecie ankietowanych (69 proc.) sądzi, że 
polityka ta nie stwarza szans poprawy sytuacji ekonomicznej 
kraju. Tylko co szósty respondent (17 proc.) jest odmiennego 
zdania. 14 proc. ankietowanych nie ma zdania w tej 
sprawie.
"Równie niskiego odsetka ocen pozytywnych nie odnotowaliśmy ani 
w przypadku tego rządu, ani w odniesieniu do jego poprzedników" -
podkreślił CBOS.
W marcu poparcie dla osoby premiera okazało się najniższe w 
całym okresie sprawowania przez niego urzędu. Już tylko 
niespełna co czwarty ankietowany (23 proc.) jest zadowolony, że 
Radą Ministrów kieruje Jerzy Buzek. 59 proc. wyraża 
niezadowolenie.
#002516
Zadłużony NSZZ "Solidarność" Rolników Indywidualnych 
zorganizował we wtorek konferencję prasową. W budynku, oprócz 
dziennikarzy, zjawił się komornik. Związkowcy okupują swoją 
siedzibę przy placu Dąbrowskiego w Warszawie. Oficjalnie 
mówią, że okupacja jest działaniem w obronie interesów 
plantatorów buraków cukrowych i tytoniu, a faktycznie chcą 
uniknąć zajęcia lokalu przez komornika. Rolnicy ustawili 
barykadę z krzeseł i stołu. Do lokalu wpuszczono tylko 
dziennikarzy.
Zdaniem przewodniczącego NSZZ "S" RI Romana Wierzbickiego 
nasłanie na rolników komornika, to kolejna, nowa forma 
negocjowania rządu ze związkami zawodowymi.
Jak dowiedziała się dziennikarka PAP od komornika, NSZZ "S" RI 
ma ponad 300 tys. zł długu za niepłacenie czynszu za lokal przy 
placu Dąbrowskiego.
#002517
Kraków obchodził we wtorek 20. rocznicę tragicznej śmierci 
Walentego Badylaka, który dokonał samospalenia protestując 
przeciw ukrywaniu przez władze PRL prawdy o zbrodni katyńskiej. 
W Bazylice Mariackiej została odprawiona msza św., a na Rynku 
Głównym wnuk zmarłego - ks. Wojciech Badylak - odsłonił nową 
tablicę pamiątkową. On zrobił to w imieniu narodu" - mówił w 
homilii o czynie Walentego Badylaka ks. infuat Stanisław 
Małysiak. To była śmierć bohaterska, heroizm. Pozostawmy ocenę 
tego czynu miłosiernemu Bogu."
Walenty Badylak podpalił się na Rynku Głównym w Krakowie w 
piątek 21 marca 1980, tuż przed niedzielnymi wyborami do Sejmu 
PRL. Zmarł w drodze do szpitala. Przypadkowe osoby znalazły na 
jego szyi tabliczkę z napisem: "Za Katyń, za demoralizację 
młodzieży, za zniszczenie rzemiosła".
Najwyższe władze PRL aż do popołudnia zastanawiały się, jaki 
komunikat w tej sprawie można przekazać prasie. Ostatecznie 
przyjęły wersję, że było to samobójstwo spowodowane chorobą 
psychiczną.
#002518
"Chcemy skrócenia zastępczej służby wojskowej tak, by nie 
miała ona charakteru kary. Poborowi powinni być też informowani o 
możliwości odbycia służby zastępczej" - powiedziała podczas 
konferencji prasowej Katarzyna Pawlak z Amnesty International 
Polska. AI domaga się też, by możliwość wcielenia do wojska 
następowała dopiero po 18 roku życia, a nie 17 - jak to jest 
możliwe w przypadku ochotników. "Wprowadza się zakaz sprzedaży 
alkoholu od lat 18, a chce się dawać broń ostrą osobom 17-
letnim" - powiedziała przedstawicielka AI.
Amnesty International oceniła w ubiegłym roku, że służba  
zastępcza w Polsce nie odpowiada międzynarodowym standardom - 
trwa za długo i nie jest dość dostępna. Organizacja podkreślała, 
że największym problemem jest samo uzyskanie służby zastępczej, 
gdyż poborowy musi udowodnić komisji poborowej, że nie może 
służyć w wojsku z powodów religijnych lub moralnych.
Wg MSWiA w 1999 z wnioskiem o skierowanie do służby zastępczej 
wystąpiło 3,5 tysiąca osób. Ostatecznie skierowano do takiej 
służby 2 tysiące.
#002519
Polska w ciągu jednego roku może utracić od 5 do 10 tys. 
informatyków - uważa Rada Polskiej Izby Informatyki i 
Telekomunikacji. Rada zajęła oficjalne stanowisko w sprawie 
niemieckiej oferty pracy dla specjalistów z zakresu informatyki 
i telekomunikacji. Niemcy oferują ułatwienia w podjęciu pracy 
dla 20 tys. specjalistów spoza krajów UE.
Wg Rady w Polsce także występuje brak wykwalifikowanych 
specjalistów ze wszystkich specjalności telekomunikacyknych oraz 
informatycznych. Odpływ 10 tys. specjalistów przekracza liczbę 
kształconych rocznie w Polsce w tym kierunku absolwentów.
Niepokój Izby co do utraty specjalistów podziela minister pracy 
Longin Komołowski.
#002520
Wypowiedź p.o. prezydenta Rosji Władimira Putina, który 
zasugerował "negocjacje" z czeczeńskimi bojownikami nie 
oznaczają zmiany polityki Kremla wobec Czeczenii -poinformował  
rzecznik Putina ds. Czeczenii. Siergiej Jastrzembski powiedział, 
że nie ma mowy o negocjacjach "z bandytami, z takimi, co biorą 
zakładników i wysadzają w powietrze domy".
#002521
Przywódca rosyjskich komunistów Giennadij Ziuganow skrytykował 
p.o. prezydenta Władimira Putina za to, że lecąc do Czeczenii 
myśliwcem bez "walizeczki atomowej" naraził bezpieczeństwo Rosji.
Putin, który dzięki stworzonemu wizerunkowi silnego człowieka 
stał się faworytem zbliżających się wyborów prezydenckich, 
poleciał w poniedziałek w kabinie myśliwca Suchoj-27 do Groznego 
w Czeczenii i z powrotem do Moskwy. Oficer tajnych służb, który 
zawsze towarzyszy prezydentowi niosąc walizeczkę z kodami 
atomowymi, leciał drugim myśliwcem zaraz za Putinem.
#002522
W przeddzień pierwszej rocznicy rozpoczęcia bombardowań w 
obronie kosowskich Albańczyków sekretarz generalny NATO 
zaapelował do sojuszników, aby nie szczędzili wsparcia dla 
operacji pokojowej w Kosowie.
George Robertson skorzystał też z okazji, aby ostrzec 
mieszkańców Kosowa i ich przywódców, że torpedując wysiłki 
społeczności międzynarodowej ryzykują utratę jej poparcia, w tym 
kluczowego zaangażowania sojuszników i całego Zachodu.
#002523
W rok po podjęciu kampanii powietrznej NATO przeciw 
Jugosławii przedstawiciele misji pokojowej w Kosowie przyznaja, 
że na razie nie da się osiągnąć idealistycznego celu budowy 
społeczeństwa wieloetnicznego w tej prowincji. 
W obliczu zapiekłej wrogości etnicznej wspólnota międzynarodowa 
zaczyna rezygnować z iluzorycznych nadziei i stawiać sobie 
bardziej realistyczny cel - osiągnięcie pokojowego 
współistnienia, tak by Albańczycy i Serbowie żyli chociaż obok 
siebie, jeśli nie potrafią razem.
#002524
Chorwacja wydała ONZ-owskiemu trybynałowi ds. zbrodni 
wojennych w dawnej Jugosławii bośniackiego Chorwata Mladena 
Naletilicia, ps. "Tuta", oskarżonego o zbrodnie wojenne - 
poinformował minister sprawiedliwości Stjepan Ivaniszević. 
Trybunał haski domagał się wydania  Naletilicia od grudnia 
zeszłego roku. Zwlekanie Zagrzebia z decyzją o wydaniu "Tuty" 
wywołało zatarg z trybunałem, który złożył w końcu skargę na 
władze chorwackie do Rady Bezpieczeństwa ONZ. Chorwacja stanęła 
wówczas wobec groźby sankcji.
#002525
Muzułmańscy separatyści walczący o niepodległość leżącego w 
północno-zachodnich Indiach stanu Kaszmir zamordowali w nocy z 
poniedziałku na wtorek 35 Sikhów.
Kaszmirscy bojownicy opanowali osadę Chadisinghpura, 
wyprowadzili mieszkańców z domów, oddzielili kobiety od 
mężczyzn i do tych ostatnich otworzyli ogień. Wszystkie ofiary 
miały od 18 do 40 lat. 34 mężczyzn zginęło na miejscu, jeden 
zmarł w szpitalu. W kilka godzin po zamachu w innym okręgu 
stanu Dżammu i Kaszmir - Baramulli - zranionych zostało pięciu 
indyjskich policjantów.
#002526
Prezydent USA Bill Clinton wezwał Indie i Pakistan do 
bezpośrednich rozmów w sprawie rozwiązania konfliktu 
kaszmirskiego. "Przemoc musi się skończyć" - powiedział 
przebywający w regionie amerykański prezydent.
Kaszmir i nuklearna rywalizacja Indii i Pakistanu zdominowały 
wtorkowe rozmowy Clintona z premierem Indii Atalem Behari 
Vajpayee.
#002527
dotyczących odszkodowań dla ofiar pracy niewolniczej i 
przymusowej, a rząd niemiecki ma przyjąć poprawiony projekt 
ustawy powołujacej do życia fundację "Przeszłość, Pamięć, 
Przyszłość", która będzie dysponować środkami na odszkodowania.
Główny negocjator niemiecki Otto Lambsdorff jest zdania, że 
obecna - 11 tura rozmów przyniesie porozumienie w kwestii 
podziału kwoty 10 mld marek, które strona niemiecka przeznaczyła 
na odszkodowania. "Myślę, że obecny termin będzie ostatnim 
posiedzeniem plenarnym przed spotkaniem końcowym"- powiedział 
dziennikowi "Berliner Zeitung" (wydanie dzisiejsze).
#002528
Trzy kraje Europy Środkowo-Wschodniej - Czechy, Węgry i Bułgaria 
- wymienione zostały w raporcie na temat rasizmu w Europie 
opublikowanym przez jeden z organów Rady Europy. Zarzuca się im 
prowadzenie, bądź tolerowanie praktyk dyskryminacyjnych wobec 
ludności cygańskiej.
#002529
Podczas wtorkowej sesji Giełdy Papierów Wartościowych spadł 
kurs 102 akcji, 82 wzrósł, a 36 nie zmienił się, w tym na rynku 
NFI spadły notowania 14 funduszy, a jednego nie zmieniły się. 
Indeks rynku podstawowego WIG spadł o 0,6 proc. - do 21.837,0
pkt. WIG 20, po 1,1-procentowej zniżce, wyniósł 2.378,7 pkt, a 
MIDWIG, po 0,7-procentowym wzroście, ukształtował się na poziomie 
1.142,8 pkt.
#002530
Z punktu widzenia analizy technicznej środowa sesja powinna 
zaowocować przynajmniej krótkookresową poprawą koniunktury, 
dopóki WIG 20 utrzymuje się powyżej górnej linii 
długoterminowego kanału zniżkowego - uważa makler DM BOŚ Marek 
Pokrywka. Wg niego najbliższy, krótkoterminowy poziom wsparcia 
dla WIG 20 znajduje się w okolicach 2.340 pkt., a następny, 
będącym wsparciem długoterminowym - przy 2.250 pkt. Pokrywka 
powiedział, że panującą ostatnio dekoniunkturę należy traktować 
jako korektę techniczną trwającej od listopada minionego roku 
fali wzrostowej. "Jednak szanse na osiągnięcie przez indeks WIG 
kolejnych maksimów są nadal bardzo duże."
#002531
Narodowy Bank Polski uważa, że ostatnie umocnienie złotego nie 
daje przesłanek do interwencji na rynku walutowym, szczególnie 
przy perspektywie upłynnienia złotego. 
#002532
Złoty we wtorek umocnił się o 0,3 proc. w porównaniu do 
poniedziałkowego zamknięcia, osiągając poziom 7,1 proc. powyżej 
parytetu, co jest najwyższym poziomem od połowy stycznia 1999 
roku. 
#002533
Analitycy uważają, że utrzymywanie się mocnego złotego, który we 
wtorek przebił barierę oporu na poziomie 7 proc. od parytetu, 
spowoduje, że polskie problemy związane z deficytem obrotów 
bieżących będą narastały. 
#002534
Za siedem tygodni może zostać wyłoniony z krótkiej listy do 
dalszych negocjacji potencjalny inwestor strategiczny 
Telekomunikacji Polskiej SA. - powiedziała Alicja Kornasiewicz, 
wiceminister skarbu.
#002535
W ciągu najbliższych 3-4 miesięcy rząd rozstrzygnie, czy 
Rafineria Gdańska zostanie sprzedana inwestorowi branżowemu, czy 
jej akcje zostaną sprzedane przez giełdę. 
#002536
Ministerstwo Finansów będzie zmniejszać udział długu 
zagranicznego w ogólnym zadłużeniu Skarbu Państwa. 
#002537
W porównaniu ze styczniem i lutym 1999 roku, w dwóch pierwszych 
miesiącach 2000 roku sprzedaż samochodów osobowych w Polsce 
spadła o 9,33 proc. Najbardziej spadła sprzedaż samochodów 
produkowanych przez Daewoo. 
#002538
Trzy nowe licencje na UMTS (Universal Mobile Telecommunications 
System) zostaną przyznane po 1 stycznia 2001 roku. Jedną z nich 
dostanie TP SA.
#002539
W tym roku polska gospodarka zużyje 6,62 mln ton stali - 
prognozuje Polska Unia Dystrybutorów Stali (PUDS), organizacja 
zrzeszająca 42 członków, którzy kontrolują 25-30 proc. polskiego 
rynku stalowego. 
#002540
W ubiegłym roku Polskę odwiedziło o 2 mln turystów mniej niż w 
roku poprzednim (18 mln). W sumie przychody państwa z turystyki 
przyjazdowej spadły o 2 mld USD i wyniosły ok. 6 mld USD. 
#002541
Trybunał Konstytucyjny orzekł, że przepisy prawa wodnego 
stanowiące, iż wody oraz grunty pod wodami płynącymi są 
własnością państwa, są zgodne z konstytucją. 
#002542
Jeszcze w tym roku zostaną oddane do użytku drogowe przejście 
graniczne w Gubinku oraz terminal samochodowy w Olszynie (woj. 
lubuskie).
#002543
Skarb Państwa sprzedał wszystkie posiadane przez siebie akcje 
spółki Wistil SA, dające prawo do 17,95 proc. głosów na jej WZA. 
Dokładnie taki sam pakiet akcji kupili Zenona i Marian Kwiecień. 
#002544
Komitet Otwartego Rynku Zarządu Rezerwy Federalnej USA 
podwyższył o 25 punktów bazowych podstawowe stopy procentowe.
#002545
Bank Anglii sprzedał podczas wtorkowej aukcji 25 ton złota po 
285,25 USD za troy uncję (troy uncja to 31,1035 g). 
#002546
Za 145 tysięcy dolarów sprzedano na aukcji w Madrycie drugie 
wydanie pierwszej części "Don Kichota" wydrukowane w roku 1605, 
wkrótce po napisaniu przez Miguela Cervantesa.
Organizująca aukcję firma Duran poinformowała, że nabywca tego 
wydawniczego białego kruka pragnie zachować anonimowość. 
Miguel de Cervantes y Saavedra, żyjący w latach 1547-1616, 
zakończył pisanie drugiej części swego największego dzieła "Don 
Kichot" w 1615 roku, na krótko przed śmiercią.
#002547
W piątek w warszawskiej Filharmonii Narodowej rozpocznie się 
szósta edycja Forum Lutosławskiego. Na program imprezy złożą się 
trzy prestiżowe koncerty muzyki współczesnej oraz dyskusja 
zatytułowana "Ikony sztuki XX wieku".
#002548
Najwybitniejsi artyści światowego jazzu: saksofoniści, 
wokaliści, wirtuozi gitary, a także utalentowani młodzi polscy 
wykonawcy wezmą udział w tegorocznym festiwalu w ramach imprezy 
"Era Jazzu", który potrwa od 5 do 10 kwietnia.            
#002549
Polski poeta Ryszard Krynicki otrzyma nagrodę im. Friedricha 
Gundolfa, przyznaną mu przez Niemiecką Akademię Języka i Poezji 
w dowód uznania za krzewienie kultury niemieckiej za granicą. 
#002550
Carla Pollastrelli i Krystian Lupa zostali laureatami nagród 
Polskiego Ośrodka Międzynarodowego Instytutu Teatralnego, 
przyznawanych z okazji obchodzonego 27 marca Międzynarodowego 
Dnia Teatru.  
#002551
Ponad sto wizerunków Bogarodzicy można zobaczyć na wystawie 
"Orędowniczko nasza", poświęconej kultowi Matki Boskiej w 
polskiej kulturze ludowej. Ekspozycję otwarto w Muzeum Okręgowym 
w Sandomierzu.
#002552
Festiwal Filmu Francuskiego rozpocznie się 31 marca w stolicy i 
potrwa do 9 kwietnia. W programie 10 różnych w konwencji 
obrazów, w większości wyreżyserowanych przez młodych francuskich 
twórców oraz przegląd filmów Roberta Bressona.
#002553
Fotografie Ziemi Świętej, miejsc związanych z życiem Jezusa, 
składają się na wystawę "Ziemia Zbawiciela" Stanisława 
Markowskiego. Ekspozycji, otwartej w warszawskiej Starej Galerii 
ZPAF, towarzyszy album.  
#002554
W czwartek w Lipsku rozpoczynają się Międzynarodowe Targi 
Książki. Polska ekspozycja będzie dla wydawców generalną próbą 
przed wielkimi jesiennymi targami we Frankfurcie. Lipska impreza 
potrwa do 26 marca. 
#002555
"Mission To Mars" Briana de Palmy, przez dwa tygodnie od wejścia 
na ekrany utrzymujący się na czele listy najbardziej kasowych 
filmów w USA, rozpoczyna serię hollywoodzkich obrazów o tej 
tematyce.
#002556
Kanadyjscy naukowcy odkryli, że jaskra atakuje komórki nerwowe w 
mózgu warunkujące widzenie, a nie tylko tkanki oka, jak 
dotychczas sądzono. Wyniki badań opublikowano w marcowym wydaniu 
"Archiwów okulistyki".
"To pozwala nam spojrzeć na tę chorobę z całkowicie nowej 
perspektywy" - mówi dr Jeni Jucel, neuropatolog z wydziału 
medycyny Uniwersytetu w Toronto. "Moim zdaniem, to prawdziwy 
przełom" - dodaje. 
Według Jucela, niezbędne są dalsze badania, którą pozwolą 
ustalić, dlaczego choroba niszczy komórki nerwowe i jak temu 
zapobiec. 
Na jaskrę, powodującą ślepotę, choruje około 67 milionów 
osób na całym świecie (200 tysięcy w samej Kanadzie). 
#002557
Gmina Warszawa-Centrum udzieli pomocy finansowej wartości 2 mln 
zł. trzem stołecznym uczelniom: Politechnice Warszawskiej, 
Uniwersytetowi Warszawskiemu i Akademii Sztuk Pięknych. 
#002558
Na Politechnice Warszawskiej powstała nowa placówka naukowo-
techniczna mająca badać wielkie rurociągi naftowe i gazociągi - 
Centrum Doskonałości Systemów Ciśnieniowych o Ekstremalnych 
Warunkach Pracy.
#002559
Pierwsza polska pompa wspomagania serca, z którą pacjent będzie 
mógł się poruszać i normalnie żyć przez co najmniej 3 lata, 
powstaje w Zabrzu, w Pracowni Sztucznego Serca Fundacji Rozwoju 
Kardiochirurgii (FRK) prof. Zbigniewa Religi.
#002560
Blisko 1000 dzieci z głogowskich szkół podstawowych przebada na 
zawartość metali ciężkich we krwi Fundacja na Rzecz Dzieci 
Zagłębia Miedziowego.
#002561
Współczesna psychiatria propaguje tzw. środowiskowe leczenie 
schizofrenii polegające na udzielaniu pomocy chorym nie w 
szpitalu, ale w ich naturalnym otoczeniu.
#002562
Michael Naughton z Boston College zbudował aparat wykrywający 
plastikowe miny.
#002563
Rosyjskie centrum kontroli lotów kosmicznych włączyło główny 
komputer na pokładzie stacji orbitalnej "Mir". Nieczynna od 
miesięcy stacja ma znowu przyjąć w przyszłym miesiącu 
kosmonautów.
#002564
Białoruska milicja ujawnia coraz więcej przypadków prymitywnych 
fałszerstw pieniędzy - doklejania zer czy wydruku na drukarce 
atramentowej - poinformowała gazeta "Nasza Svaboda".    W samym 
tylko graniczącym z Polską obwodzie brzeskim toczy się w tej 
chwili 100 postępowań karnych przeciwko fałszerzom.
Według gazety, na Białorusi podrabiane są głównie amerykańskie 
dolary. Najczęstsze są wypadki doklejania zer i portretów 
prezydentów na banknotach o małych nominałach. Co ciekawe, tak 
prymitywną metodą można oszukać nawet bank. 8 marca w kasie 
jednej z brzeskich filii największego na Białorusi 
"Biełarusbanku" odkryto dziesięć podrobionych w ten sposób 
studolarówek.
Coraz częściej fałszerze biorą się również za białoruskie 
ruble. Zdaniem naczelnika wydziału przestępstw gospodarczych 
brzeskiej milicji Wiktara Szpaka, jest to związane z kolejną w 
ciągu ostatnich kilku lat denominacją. Pojawiające się stale 
nowe wzory rubli powodują, że ludzie nie wiedzą, jak wygląda 
dany banknot i łatwo dają się oszukać. 
#002565
Sąd Okręgowy w Szczecinie wymierzył karę 5 lat więzienia Jackowi 
G. ze Świnoujścia, oskarżonemu o rozprowadzanie narkotyków m.in. 
wśród nieletnich.
#002566
27-letni Robert K., oskarżony o zamordowanie staruszki na jednym 
z poznańskich cmentarzy, stanął we wtorek przed Sądem Okręgowym. 
#002567
Ok. 20 młodych członków subkultur punków i skinheadów starło się 
we wtorek po południu przed bielskim dworcem kolejowym. Dwie 
osoby trafiły do szpitala.
#002568
Nawet 10 lat więzienia może grozić 18-letniemu licealiście z 
Żor, który szantażował proboszcza miejscowej parafii groźbą 
wysadzenia w powietrze kościoła i pobliskiego klasztoru. 
#002569
Książę-małżonek królowej Elżbiety Filip, który ma tytuł księcia 
Edynburga, nie podporządkował się wymogom higieny w czasie 
wizyty w fabryce sera w Australii - informują brytyjscy 
korespondenci towarzyszący królewskiej parze w czasie wizyty na 
Antypodach. Ok. 500 kg nowo wyprodukowanego sera może zostać w 
związku z tym zniszczonych. W rolniczej miejscowości Wagga Wagga 
książę udał się na zwiedzanie zakładów produkcji sera, ale 
ogarnęło go przerażenie, gdy polecono mu założyć siatkę na włosy 
i filcowe kapcie. Książę Filip nie chcąc dopuścić, by jego 
fotografia w takim przebraniu obiegła brytyjską prasę, odmówił 
podporządkowania się przepisom.
#002570
Konkursy na najpiękniejsze marzanny, koncerty, szkolne imprezy 
rekreacyjne organizowano w kraju we wtorek - w Dniu Wagarowicza.
#002571
Na Wieży Ratuszowej w Krakowie uruchomiono nowy zegar. Jest tak 
precyzyjny, że przechodnie bez obaw mogą według jego wskazań 
regulować swoje zegarki. Sterowany jest falami radiowymi...
#002572
Pierwsze w tym roku bociany zauważono w okolicach Przemyśla, 
między miejscowościami Ostrów i Kuńkowce (woj. podkarpackie).
#002573
Córka byłego prezydenta USA Ronalda Reagana, Maureen, 
powiedziała, że stan jej ojca, cierpiącego na chorobę 
Alzheimera, pogarsza się.
#002574
Amerykańska policja aresztowała kobietę, która zachowywała się 
agresywnie na pokładzie samolotu i uderzyła jednego z pilotów.
#002575
Na jednym z okrętów podwodnych Rosyjskiej Floty przeznaczonych 
do złomowania natrafiono na ciała pięciu marynarzy. Zginęli z 
braku powietrza.
#002576
88-letnia mieszkanka Chin, której zgon został stwierdzony przez 
lekarza, obudziła się po dwóch godzinach spędzonych w trumnie...
#002577
We wtorek wieczorem powrócili do kraju polscy hokeiści na 
trawie, którzy w Osace zakwalifikowali się do igrzysk 
olimpijskich w Sydney. Będą tam jedynymi, polskimi 
reprezentantami męskich gier zespołowych.
#002578
Do zespołów Manchesteru United i FC Barcelony, które miały już 
zapewniony awans do ćwierćfinałów Ligi Mistrzów, po wtorkowych 
meczach (grupy A i B) dołączyły drużyny FC Valencia i FC Porto. 
Do tego grona ma szanse dołączyć jeszcze Real Madryt (grupa C).
#002579
Po czterech rundach, rozgrywanych w Bellarii, mistrzostw Europy 
brydżowych w mikstach na czele klasyfikacji znajdują się trzy 
zespoły - Francja (kapitan Thuillez), Francja (Lalanne) i Włochy 
(Bonori). Wszystkie zgromadziły po 81 punktów.
Najlepszy polski zespół - Ewa Banaszkiewicz, Grażyna Brewiak, 
Apolinary Kowalski i Rafał Jagniewski - zajmuje 19. miejsce z 69 
pkt.
#002580
Dziewięciokrotny mistrz olimpijski w lekkiej atletyce, 
Amerykanin Carl Lewis powiedział, że w jego dyscyplinie jest 
więcej dopingu niż kiedykolwiek. 
#002581
Robert Krawczyk zajmuje trzecie miejsce w wadze 81 kg, a Anna 
Żemła czwarte w kategorii 48 kg, w rankingu europejskich 
judoków. Ranking został opracowany na podstawie wyników ośmiu 
turniejów kategorii A.
#002582
Ryszard Wójcik będzie sędziował towarzyski mecz piłkarski 
Anglia - Brazylia, który odbędzie się 27 maja na stadionie 
Wembley w Londynie - poinformował prezes Polskiego Związku Piłki 
Nożnej Michał Listkiewicz.
#002583
Polska przegrała z Ukrainą 0:2 (0:2) w towarzyskim meczu 
piłkarskich reprezentacji do lat 18 rozegranym w Przeworsku.
#002584
Odra Wodzisław zremisowała z Polonią Warszawa 0:0 w półfinałówym 
meczu piłkarskiego Pucharu Ligi.
#002585
Dwa dni po uroczystościach stulecia piłkarski holenderski klub 
piłkarski Ajax Amsterdam zwolnił trenera Jana Woutersa. Zastąpi 
go szkoleniowiec zespołu młodzieżowego, Hans Westerhof. 
#002586
Około pięciu tysięcy absolwentów Akademii Wychowania Fizycznego 
Józefa Piłsudskiego w Warszawie - w tym ponad 80 osób z 
pierwszego powojennego rocznika - weźmie udział w obchodach 70-
lecia uczelni od 9 do 10 września 2000 r. 
#002587
Artur Bojanowski (Wda Świecie) przegrał 0:3 ze Szkotem Colinem 
McNeilem w pierwszej rundzie wagi półśredniej, rozgrywanych w 
Liverpoolu, olimpijskich eliminacji w boksie. 
#002588
Jeśli podczas olimpiady w Australii białoruscy sportowcy nie 
osiągną dobrych wyników, będą musieli poszukać sobie nowego 
zajęcia - zagroził Aleksandr Łukaszenka podczas posiedzenia 
Narodowego Komitetu Olimpijskiego (NKOl). 
#002589
Marco Pantani raczej nie weźmie udziału w tegorocznym wyścigu 
kolarskim Giro d'Italia, bowiem ogłosił, że planuje 
"bezterminowy urlop" od kolarstwa. 
#002590
Drużyna Los Angeles Lakers pokonała na wyjeździe Miami Heat 
100:89 w meczu "na szczycie" NBA. Niektórzy mówili nawet o 
przedwczesnym finale tej najlepszej na świecie ligi 
koszykarzy.
#002591
Hokeiści St. Louis Blues jako pierwszy zespół NHL osiągnęli 
granicę stu punktów w bieżących rozgrywkach ligowych. Po 
zwycięstwie nad Washington Capitals 2:1 drużyna z St. Louis ma 
101 punktów. 
#002592
W Małopolsce przeważnie pochmurno i zanikające opady, a na 
przeważającym obszarze kraju pogodnie i mglisto. Na 
Wybrzeżu i Mazurach wzrost zachmurzenia i przelotne opady 
deszczu. Temp. maks. od 5 st. na Podkarpaciu do 12 st. na Dolnym 
Śląsku. Wiatr słaby, z kierunków zachodnich.
#002593
We wtorek, w drugim dniu pielgrzymki do Ziemi Świętej, Jan Paweł 
II odprawił mszę na stadionie w Ammanie, odwiedził miejsce 
chrztu Jezusa nad Jordanem i po południu przyleciał do Tel 
Awiwu, a stamtąd udał się do Jerozolimy.
W mszy papieskiej na stadionie w stolicy Jordanii uczestniczyło 
50-70 tysięcy wiernych. Było to pierwsze publiczne nabożeństwo 
odprawione przez papieża podczas jego pielgrzymki do Ziemi 
Świętej i największe zgromadzenie chrześcijan w dziejach 
muzułmańskiej Jordanii.   
"Wasza przyszłość spoczywa w jedności i solidarności. Niechaj 
wierni Kościoła uznają jedność i miłość za swój najwyższy cel. 
Nie ma skuteczniejszego sposobu na zawodowe i polityczne 
zaangażowanie, przede wszystkim w służbie sprawiedliwości, 
pojednania i pokoju" - powiedział papież w homilii wygłoszonej 
po angielsku.
Po godz. 16 czasu warszawskiego papież odleciał z Ammanu do Tel 
Awiwu. Na płycie lotniska Ben Guriona pod Tel Awiwem czekali na 
papieża prezydent Izraela Ezer Weizman i premier Ehud Barak. 
Papież po wyjściu z samolotu ucałował Ziemię Świętą, podaną w 
misie przez dzieci.
Prezydent Weizman witając papieża wyraził uznanie dla "wkładu 
Jego Świątobliwości w potępienie antysemityzmu jako grzechu 
przeciwko Niebu i ludzkości". Zapewnił również, że Żydzi "zdają 
sobie sprawę z wagi, jaką teologia katolicka przywiązuje do 
znajomości hebrajskich korzeni chrześcijaństwa". Jednocześnie 
wezwał do wspólnego działania "dla zwalczania plagi rasizmu i 
antysemityzmu". Oświadczając, że Izrael "znajduje się w trakcie 
obiecującego procesu pokojowego" prezydent podkreślił z 
naciskiem, że papież przybywa do Jerozolimy, która "jest stolicą 
państwa Izrael". "Jest sercem świata hebrajskiego i świętym 
miejscem chrześcijaństwa i islamu."
W przemówieniu powitalnym papież wyraził pragnienie, aby jego 
wizyta w Izraelu i na terenach Autonomii Palestyńskiej 
"przyczyniła się do wzmocnienia dialogu międzyreligijnego między 
żydami, chrześcijanami i muzułmanami". "Moja podróż jest hołdem 
złożonym trzem tradycjom religijnym, które współistnieją na tej 
ziemi."
"Wszyscy wiemy, jak pilna jest potrzeba pokoju i 
sprawiedliwości, nie tylko dla Izraela, lecz dla całego regionu. 
Między Stolicą Apostolską a Izraelem wiele się zmieniło, odkąd 
mój poprzednik, papież Paweł VI, był tu w 1964 roku. Nawiązanie 
stosunków dyplomatycznych między nami w 1994 roku uwieńczyło 
wysiłki zmierzające do otwarcia nowej ery dialogu w sprawach 
będących przedmiotem wspólnego zainteresowania, takich jak 
wolność religijna, stosunki między Kościołem i państwem, a 
ogólniej między chrześcijanami a żydami" - powiedział papież.
"Modlę się - podkreślił w zakończeniu przemówienia - aby moja 
wizyta przyczyniła się do umocnienia dialogu międzyreligijnego, 
który doprowadzi i żydów, i chrześcijan, i muzułmanów do 
odnalezienia w ich wierze i w uniwersalnym braterstwie, jakie 
łączy wszystkich członków ludzkiej rodziny, motywacji i zachęty 
do działania na rzecz pokoju i sprawiedliwości, które nadal nie 
są ich udziałem, a których pragną tak głęboko".
Z Tel Awiwu papież poleciał helikopterem do Jerozolimy.
#002594
Trzeciego dnia pielgrzymki do Ziemi Świętej papież Jan Paweł II 
zawitał do Betlejem - miejsca narodzin Chrystusa, obecnie na 
terenie Autonomii Palestyńskiej. Serdecznie powitany przez 
przywódcę Palestyńczyków Jasera Arafata ucałował ziemię 
palestyńską. Jego wizytę w Betlejem, pełną wzniosłych akcentów 
religijnych, powszechnie odebrano też jako mocny sygnał poparcia 
prawa Palestyńczyków do własnego państwa.
"Moi poprzednicy i ja - oświadczył papież - wielokrotnie 
deklarowaliśmy, że nie sposób położyć kresu smutnemu konfliktowi 
w Ziemi Świętej bez zagwarantowania praw wszystkich narodów na 
podstawie negocjacji oraz prawa międzynarodowego i doniosłych 
uchwał ONZ". Watykan - przypomniał papież - zawsze uznawał, że 
naród palestyński "dysponuje naturalnym prawem do własnego 
kraju, a także prawem do życia w pokoju i harmonii z innymi 
narodami, zamieszkującymi te tereny".
Jaser Arafat powitał w Betlejem papieża "jako tego, który zawsze 
wzywa wyznawców religii monoteistycznych do wzajemnego 
poszanowania". Na zakończenie zacytował słowa Jezusa Chrystusa: 
"Błogosławieni, którzy czynią pokój".
W homilii wygłoszonej podczas mszy świętej na Placu Żłóbka przed 
Bazyliką Narodzenia w Betlejem papież mówił głównie o religijnym 
wymiarze Narodzenia Pańskiego. Przypomniał, że królestwo 
narodzonego w Betlejem Chrystusa "nie jest z tego świata. Nie 
jest grą siły, bogactwa i podboju, która zdaje się kształtować 
naszą ludzką historię. Jest raczej mocą przezwyciężania zła, 
ostatecznym zwycięstwem nad grzechem i śmiercią. Jest mocą 
uleczania ran, które zniekształcają obraz Stwórcy i jego 
stworzeń".
Tuż przed Credo papież przerwał na chwilę celebrowanie mszy 
świętej w Betlejem, gdy z pobliskiego minaretu rozległy się o 
oznaczonej godzinie śpiewy muezina wzywającego na modlitwę. Ten 
gest Ojca Świętego zauważyli i przyjęli szmerem uznania liczni 
muzułmanie-członkowie władz Autonomii Palestyńskiej, którzy wraz 
z prezydentem Jaserem Arafatem i jego żoną - konwertytką z 
katolicyzmu na islam - byli obecni na mszy celebrowanej przed 
Bazyliką Narodzenia.
Przed przybyciem do Betlejem papież odwiedził w środę rano 
miejscowość Qasr el Yahud na Zachodnim Brzegu Jordanu, gdzie - 
według przyjętej w Izraelu tradycji - Chrystus miał przyjąć 
chrzest z rąk Jan Chrzciciela.
Po południu nawiedził Grotę Narodzenia w Bazylice Narodzenia w 
Betlejem. Po modlitwie w miejscu narodzenia Jezusa przeszedł do 
niszy Żłóbka, gdzie Maryja miała złożyć nowo narodzonego Jezusa, 
i odmówił modlitwy brewiarza.
Na koniec pobytu w Betlejem papież złożył wizytę w obozie dla 
uchodźców palestyńskich w Deheiszy koło Betlejem, aby 
przypomnieć światu o "nieustannych cierpieniach" uchodźców 
palestyńskich.
Wieczorem papież opuścił Betlejem i udał się do Jerozolimy.
Tuż po odlocie Ojca Świętego w obozie dla uchodźców w Deheiszy 
wybuchły gwałtowne starcia między policjantami i młodymi 
Palestyńczykami. Wg niektórych świadków ich powodem było "zbyt 
brutalne" zachowanie policji w czasie wizyty papieża w obozie. 
Natomiast zdaniem innych zamieszki miały podłoże polityczne i 
wzięli w nich udział z jednej strony zwolennicy Jasera Arafata, 
a z drugiej strony sympatycy wrogiego przywódcy Autonomii 
Palestyńskiej radykalnego Ludowego Frontu Wyzwolenia Palestyny.
#002595
Rodzina jest najtrwalszą wartością państwa, dlatego chcemy pomóc 
jej w uzyskaniu samodzielności finansowej, poprawie warunków 
mieszkaniowych i lepszym dostępie do edukacji - przekonywał 
młodzież premier Jerzy Buzek.
Premier i przewodniczący AWS Marian Kraklewski byli gośćmi 
honorowymi ogólnopolskiej konferencji "Młodzież wobec wyzwań 
polityki prorodzinnej", zorganizowanej w Warszawie przez 
pełnomocnika rządu do spraw rodziny Marię Smereczyńską.
"Nasz program to nowatorska koncepcja oparta o prawa 
obywatelskie i szacunek dla rodziny. Chcemy, by była ona 
samodzielna i autonomiczna" - powiedział premier. 
Dodał, że AWS i obecny rząd postawiły sobie kiedyś za cel 
uzdrowienie polskiej rodziny i powoli ten program realizują. 
Podkreślił rolę wprowadzonych przez rząd reform, zwłaszcza 
reformy oświaty. "Chcemy zrobić wszystko, by zapewnić wam dobre 
wykształcenie, by wyrównać szansę w dostępie do edukacji zarówno 
dzieciom z miast, jak i wsi."
#002596
AWS chce, żeby sejmowa komisja śledcza zbadała doniesienia 
prasowe o nieprawidłowościach, jakich Aleksander Kwaśniewski 
miał się dopuścić, gdy był szefem UMiKF. Według P.o. szefa 
Kancelarii Prezydenta, Ryszarda Kalisza, Kwaśniewski działał 
zgodnie z prawem. 
We wniosku o powołanie komisji posłowie AWS napisali, że chodzi 
o sprawdzenie prawdziwości "doniesień zawartych w tygodniku 
+Gazeta Polska+, gdzie Aleksadrowi Kwaśniewskiemu stawiane są 
uwiarygodnione zarzuty działania na szkodę skarbu państwa oraz 
naruszenia prawa przy dysponowaniu finansowymi środkami 
publicznymi będącymi w gestii Urzędu ds. Młodzieży i Kultury 
Fizycznej w latach 1988-1990". 
Ryszard Kalisz oświadczył, że zgodność z prawem działań 
Aleksandra Kwaśniewskiego potwierdziły kontrole NIK. 
"Prokuratura umorzyła wtedy śledztwo w tej sprawie, kilka lat 
temu pisała o tym +Gazeta Wyborcza+, wystarczy przejrzeć stare 
roczniki."
#002597
Marszałek Sejmu Maciej Płażyński uważa, że w AWS potrzebne są 
prawybory, które wyłonią kandydata Akcji na prezydenta. W środę, 
w rozmowie w siedzibie PAP przyznał jednak, że trudno będzie do 
tej idei przekonać RS AWS i "Solidarność". Uchylił się od 
odpowiedzi na pytanie, czy wystartowałby w takich prawyborach, 
gdyby się odbyły.
#002598
Szef Zespołu Parlamentarnego ZChN Stefan Niesiołowski zapowiada, 
że jego partia nie zgodzi się na pomysł władz "S", aby w kręgach 
AWS zorganizować referendum dotyczące zjednoczenia prawicy. "Dla 
ZChN koncepcja takiego referendum jest nie do przyjęcia. 
Oznaczałoby to samolikwidację naszego stronnictwa. Biorąc pod 
uwagę liczebność +Solidarności+, większość przegłosowałyby 
mniejszość" - powiedział.
Podkreślił, że ZChN nie zamierza opuszczać szeregów AWS. Dodał 
jednak, że lojalność wobec tej formacji nie musi oznaczać zgody 
na rozwiązanie ZChN. "Nie po to budowaliśmy partię, której 
zasadnicze punkty programu i tak stały się również częścią 
programu AWS" - dodał.
Niesiołowski skomentował również pat wokół obsady prezesa 
Instytutu Pamięci Narodowej. Jego zdaniem, forsowanie przez Unię 
Wolności wiceministra spraw wewnętrznych i administracji Bogdana 
Borusewicza na to stanowisko grozi tym, że do wyboru szefa IPN w 
ogóle nie dojdzie.
#002599
Łódzka Unia Wolności chce, aby sprawą antysemickich napisów na 
domu Marka Edelmana - ostatniego żyjącego przywódcy powstania w 
getcie warszawskim - zajął się prezydent i minister spraw
wewnętrznych i administracji. Unici wysłali w tej sprawie 
listy do prezydenta i ministra SWiA - poinformował szef łódzkiej 
UW Marek Czekalski. 
We wtorek nieznani sprawcy napisali na domu Edelmana "Jude 
Raus", a obok umieścili swastykę i gwiazdę Dawida. Pod całością 
widnieje podpis NOP, czyli Narodowe Odrodzenie Polski. 
Czekalski poinformował, że wystąpi do marszałka Sejmu z wnioskiem 
o podjęcie działań zmierzających do zdelegalizowania ugrupowań, 
które jawnie odnoszą się do ideologii nienawiści i 
antysemityzmu. 
Zdaniem Marka Edelmana, napisy na jego domu to jeden z efektów 
"grzechu zaniechania" polskich władz, które pozwalają na 
działanie "antypaństwowych, faszystowskich czy półfaszystowskich 
organizacji". "Dziś napisy, a jutro będą zabijać" - powiedział w 
rozmowie z PAP. 
#002600
Kontrola wewnętrzna w administracji rządowej jest słaba i mało 
efektywna - uważa NIK. Zarzuca ministerstwom, że rzadko 
korzystają z wyników własnych kontroli.
Kontrolę, której celem było zbadanie i ocena kontroli 
wewnętrznej w centralnych jednostkach administracji rządowej, 
NIK przeprowadziła na przełomie 1998 i 1999 r. Objęto nią okres 
od 1 stycznia 1997 r. do 30 czerwca 1998 r. 
Zdaniem wiceprezesa NIK Jacka Uczkiewicza, słabość kontroli 
wewnętrznej to m.in. efekt braku jednego aktu prawnego, który 
określałby jej cele i zadania.
NIK uważa, że znaczenie kontroli wewnętrznej w resortach jest 
niewielkie. Ministrowie rzadko ją zlecają i rzadko sprawdzają 
jej efekty. "Jeżeli kontrola zostaje podjęta, to często zdarza 
się, że jest nieobiektywna" - powiedziała dyrektorka 
depatramentu Administracji i Integracji Europejskiej Krystyna 
Szajdakowska.
#002601
Związkowcy ze szczecińskiego MZK zakończyli trwający od 16 dni 
strajk głodowy. Na mocy ich porozumienia z kierownictwem 
zakładu, planowane zwolnienia grupowe w firmie przełożono o 
miesiąc.
Jak powiedział PAP Mirosław Kędzierski z NSZZ "S", który brał 
udział w proteście, podpisany dokument zakłada, że związkowcy i 
kierownictwo MZK wspólnie przeanalizują przez miesiąc zasadność 
przewidywanych wypowiedzeń. "Nie jesteśmy generalnie przeciwko 
zwolnieniom, jeśli mają one uzasadnienie" - dodał.
Zgodnie z porozumieniem, związkowcy i kierownictwo MZK będą 
także współpracować przy restrukturyzacji firmy. 
#002602
Niemal połowa Polaków (48 proc.) jest zdania, że ustawa 
zakazująca produkcji i rozpowszechniania pornografii nie jest 
słuszna - wynika z marcowego sondażu Demoskopu.	Zakaz ten jest 
słuszny według 42 proc. respondentów.
Zdecydowana większość badanych (72 proc.) jest zdania, że 
czasopisma, kasety video i inne artykuły erotyczne powinny być w 
Polsce dostępne dla dorosłych. Nie zgadza się z tym 17 proc. 
Przeciwni zakazowi rozpowszechniania pornografii są głównie 
mężczyźni, którzy stanowią 64 proc. wszystkich przeciwników. 
Badanie przeprowadzono między 10 a 13 marca na ogólnopolskiej 
próbie 999 osób powyżej 15. roku życia.
#002603
Rząd Niemiec przyjął poprawiony projekt ustawy o powołaniu 
fundacji, która będzie dysponować 10 mld marek przeznaczonymi na 
odszkodowania dla ofiar pracy niewolniczej i przymusowej. 
"W ten sposób rząd niemiecki potwierdził wraz z 
uczestniczącymi przedsiębiorstwami swoją wolę możliwie 
kompleksowego zadośćuczynienia za bezprawie, którego Niemcy się 
dopuścili w czasie II wojny światowej na wielu ludziach z 
własnego kraju oraz z okupowanej zagranicy "- powiedziała 
dziennikarzom rzeczniczka rządu Charima Reinhardt po posiedzeniu 
gabinetu kanclerza Gerharda Schroedera. Rządowi zależy na tym, 
aby ze względu na podeszły wiek ofiar, jak najszybciej uchwalić 
ustawę. Projekt skierowany ma zostać wkrótce do parlamentu tak, 
aby proces legislacyjny zakończył się przed wakacyjną przerwą. 
Pierwsze wypłaty możliwe byłyby wtedy jeszcze przed końcem 
bieżącego roku.
W siedzibie niemieckiego ministerstwa spraw zagranicznych 
rozpoczęła się tymczasem 11 runda rozmów na temat podziału 
funduszu. Jak powiedział w przerwie spotkania wiceprzewodniczący 
zarządu Fundacji Polsko-Niemieckiej Pojednanie Jacek Pająk, kraje 
Europy Środkowej i Wschodniej złożyły kompromisową propozycję, 
która zakłada przeznaczenie 8,45 mld marek na odszkodowania 
bezpośrednie. Główny negocjator Niemiec Otto Lambsdorff sugerował 
wcześniej, że wszyscy uczestnicy rozmów, oprócz Polski, są 
skłonni do zaakceptowania propozycji niemieckiej. Propozycja ta, 
popierana przez organizacje żydowskie, zakłada, że byli 
robotnicy przymusowi otrzymają 8,1 mld marek. 1 mld marek 
stanowić ma fundusz na pokrycie strat materialnych - m.in. na 
odszkodowania za zabraną Żydom własność. 700 mln marek ma być 
przeznaczone na fundusz przyszłości, z którego finansowane będą 
badania nad holokaustem oraz wymiana młodzieżowa. Z pozostałych 
środków opłacone będą koszty administracyjne. Kraje Europy 
Środkowej i Wschodniej domagały się do tej pory przeznaczenia 9 
mld marek na bezpośrednie wypłaty.
#002604
Arkadij Gukasim, prezydent Górnego Karabachu, ormiańskiej 
enklawy na terenie Azerbejdżanu został ciężko ranny w nogi w 
zamachu, jakiego dokonano w nocy z wtorku na środę. Nieznani 
sprawcy ostrzelali jego samochód, raniąc także kierowcę i 
ochroniarza. Po operacji w szpitalu w Erewanie, stolicy Armenii 
lekarze uznali stan prezydenta za zadowalający.
W związku z zamachem aresztowano 28 osób, w tym uważanych za 
politycznych rywali prezydenta b. ministra obrony Samuela 
Babajana i jego brata Karena, który jest merem stolicy Karabachu 
- Stepanakertu.
Górny Karabach, choć zamieszkany przez Ormian, formalnie należy 
do Azerbejdżanu. Konflikt zbrojny między obu państwami wybuchł w 
1988. Dzięki nieoficjalnej pomocy Rosji Ormianie przejęli 
kontrolę nad Karabachem i przyległymi obszarami. W 1994 roku 
podpisano zawieszenie broni, ale Azerbejdżan nie wyrzekł się 
roszczeń do spornego regionu. Obecnie Republika Górnego 
Karabachu jest praktycznie państwem niepodległym. utrzymującym 
bliskie więzy z sąsiednią Armenią.
Były minister obrony Górskiego Karabachu i jego zwolennicy są 
przeciwni rozwiązaniu sporu terytorialnego między Armenią a 
Azerbjedżanem, zgodnie z sugestiami m.in. OBWE. Organizacja 
proponuje, by Karabach pozostał de iure częścią Azerbejdżanu, 
praktycznie zachowując autonomię i bliskie stosunki z 
Armenią. Karabascy nacjonaliści pragną formalnej niezależności od 
Azerbejdżanu.
#002605
Kończący wizytę w Delhi prezydent USA Bill Clinton zaapelował w 
środę do Indii i Pakistanu o powstrzymanie wyścigu zbrojeń 
jądrowych na subkontynencie Indyjskim. Indie i Pakistan powinny 
także rozstrzygnąć dzielące je spory terytorialne środkami 
pokojowymi - podkreślił Clinton w wystąpieniu na forum 
indyjskiego parlamentu. Amerykański prezydent zwrócił się również 
do władz w Delhi o jak najszybsze podpisanie międzynarodowego 
porozumienia ws. zakazu prób z bronią jądrową (CTBT).
Clinton zaapelował do Delhi i Islamabadu o respektowanie linii 
kontroli, rozdzielającerj sporne terytorium Kaszmiru, o który 
oba kraje toczyły już dwie wojny.
Indie odrzuciły już ofertę Waszyngtonu, zaznaczając przed i w 
trakcie wizyty Clintona, że Delhi i Islamabad same powinny 
rozwiązywać dzielące je kwestie, bez potrzeby ingerencji z 
zewnątrz.
#002606
Niemiecki generał Klaus Naumann, szef Komitetu Wojskowego NATO w 
czasie wojny w Kosowie, ostrzegł przed nowym kryzysem na 
Bałkanach. "Czeka nas ciężka wiosna" - podkreślił w wywiadzie 
dla dzisiejszego wydania berlińskiego dziennika "Tagesspiegel". 
Wskazał na "napięcia wokół Mitrovicy w Kosowie i w Dolinie 
Preszeva w Serbii, gdzie Albańczycy prowokują Serbów i nakręcają 
spiralę przemocy". "Doświadczenie pokazuje, że ludzie tacy jak 
(prezydent Jugosławii Slobodan) Miloszević żyją kryzysami. Mogę 
mieć tylko nadzieję, że wspólnota międzynarodowa zareaguje z 
wielkim zdecydowaniem wobec obu stron, Albańczyków i Serbów, i 
okaże twardą rękę."
General podkreślił, że kampania powietrzna NATO w Jugosławii, 
która rozpoczęła się rok temu, 24 marca, zdołała położyć kres 
brutalnym represjom przeciw Albańczykom w Kosowie i odwrócić 
exodus uchodźców z prowincji. Dodał jednak: "nie osiągnęliśmy 
głównego celu, jakim było zapobieżenie walkom zbrojnym. Czy 
mieliśmy na to szansę - oto jest pytanie. Ale nie wyczerpaliśmy 
wszystkich możliwości." Jego zdaniem, błędem było wykluczenie 
możliwości operacji lądowej. Groźba jej podjęcia utrzymywałaby 
Miloszevicia w niepewności. Zachód nie miał też długofalowej 
strategii rozwiązania kryzysu kosowskiego, ułożenia przyszłości 
obu wspólnot - Serbów i Albańczyków. "Nie mogę powiedzieć, czy 
uda się misja obrony wieloetniczności. Ale ta opcja oznacza, że 
pozostajemy tu na wiele lat, że mamy niewiarygodną cierpliwość i 
sporo inwestujemy."
#002607
Francuscy żołnierze KFOR przystąpili do wyznaczania strefy 
bezpieczeństwa wokół głównego mostu w podzielonej Kosovskiej 
Mitrovicy. Po południowej, albańskiej stronie mostu ustawili 
punkty kontrolne i rozciągnęli zapory z drutu kolczastego. Osoby 
wchodzące do niewielkiej, pieszej strefy sprawdzano wykrywaczami 
metalu. Wokół żołnierze rozstawili tablice po francusku, 
angielsku, albańsku i serbsku informujące, że w tym miejscu 
zaczyna się tzw. strefa zaufania. Wprowadzenie strefy, 
obwarowanej zakazami demonstracji i zgromadzeń, ma służyć 
obniżeniu napięcia w mieście. W ostatnich miesiącach, w rejonie 
dwóch mostów na rzece Ibar, dzielącej Mitrovicę na serbską i 
albańską część, dochodziło często do starć. Serbowie na 
północnym brzegu nie przepuszczali Albańczyków, którzy próbowali 
powrócić do swych dawnych domów.
#002608
Niejako w cieniu historycznej pielgrzymki papieża Jana Pawła II 
do Ziemi Świętej, w bazie lotniczej Bolling pod Waszyngtonem 
trwają rozmowy między rządem izraelskim a Palestyńczykami. 
Stanowią być może decydujący etap procesu pokojowego na Bliskim 
Wschodzie, któremu papieska wizyta w Izraelu - w tym środowy 
pobyt w obozie dla uchodźców palestyńskich - udziela niejako 
duchowego wzmocnienia. Rozmowy mają potrwać około tygodnia. Nie 
przyciągają większej uwagi mediów, gdyż zarówno prezydent USA 
Bill Clinton, jak i sekretarz stanu Madeleine Albright nie biorą 
w nich tym razem udziału, przebywając za granicą. Rokowania 
toczą się w zupełnej izolacji, aby zapewnić negocjatorom 
niezbędny spokój.
#002609
Policyjne tortury i inne przejawy szykanowania podejrzanych 
szerzą się w Europie, Azji Środkowej i Ameryce Północnej - głosi 
raport Międzynarodowej Helsińskiej Federacji Praw Człowieka.
Dokument dotyczący sytuacji w 33 krajach przygotowano w związku 
z zapowiedzianą na 27 marca konferencją Organizacji 
Bezpieczeństwa i Współpracy w Europie (OBWE), poświęconą łamaniu 
praw człowieka przez władze państw członkowskich OBWE.
#002610
Podczas środowej sesji Giełdy Papierów Wartościowych wzrósł 
kurs 128 akcji, 62 spadł, a 30 nie zmienił się, w tym na rynku 
NFI wzrosły notowania 14 funduszy, a jednego spadły. 
Indeks rynku podstawowego WIG wzrósł o 0,8 proc. - do 22.020,9 
pkt. WIG 20, po 0,7 proc. wzroście, wyniósł 2.395,5 pkt., MIDWIG,   
po 1,2-proc. zwyżce, ukształtował się na poziomie 1.156,0 pkt. 
NIF zwiększył się o 2,3 proc. - do 58,4 pkt., a WIRR o 1,8 proc. 
- do 2.907,8 pkt.
#002611
Warszawska giełda pozytywnie zareagowała w środę na wtorkowe 
wzrosty na giełdzie nowojorskiej, chociaż skala wzrostów na 
warszawskim parkiecie nie była duża - uważa Marek Pokrywka, 
makler DM BOŚ."Tak, jak ostatnio warszawski parkiet był odporny 
na silne spadki na Wall Street, podobnie dzisiaj - silny wzrost 
na tamtej giełdzie nie zaowocował silnym wzrostem na naszym 
rynku" - powiedział Marek Pokrywka.
W środę WIG 20 zwiększył swoją wartość o 0,7 proc., do 
2.395,5 pkt., a WIG o 0,8 proc., do 22.020,9 pkt.
"Nastroje panujące podczas sesji były dalekie od entuzjazmu" - 
ocenił makler. "Inwestorzy chętniej sprzedawali niż kupowali, co 
w bilansie dogrywek dało ponad dwukrotną przewagę 
niezrealizowanej podaży nad popytem".
Największy optymizm panował w środę na rynku NFI. Indeks NIF 
wzrósł o 2,3 proc., do 58,4 pkt. "Widać, że na tym rynku trwa 
wymiana akcjonariatu, o czym świadczą duże transakcje w 
ostatnich dniach" - powiedział Marek Pokrywka.
#002612
PKB wzrósł w czwartym kwartale 1999 roku o 6,2 proc. wobec 5 
proc. w trzecim kwartale, a w całym 1999 roku o 4,1 proc. 
#002613
Stopa bezrobocia wzrosła w lutym do 13,9 proc. z 13,6 proc. w 
styczniu.
#002614
Deficyt handlowy w 1999 roku spadł do 18,5 mld USD wobec 18,8 
mld USD w 1998 roku.
#002615
Statystyczny Polak mający teraz 40 lat i trzy miesiące będzie 
żył jeszcze prawie 35 lat - wynika z tablicy "średniego dalszego 
trwania życia" kobiet i mężczyzn, którą w środę opublikował GUS. 
#002616
Nominalna wartość składek ubezpieczeniowych zebranych przez 
sektor wzrosła w 1999 roku o 2,9 mld zł do 18,5 mld zł. 
#002617
Prawdopodobnie 20 kwietnia przesądzony zostanie pierwszy etap 
prywatyzacji Huty Katowice (HK) SA. Przedstawiciele koncernu 
Corus, zainteresowanego utworzeniem spółki z HK, spotkają się z 
ministrem Skarbu Państwa.
#002618
Urząd Ochrony Konkurencji i Konsumentów wszczął postępowanie 
przeciwko Naczelnej Izbie Aptekarskiej, która zabrania 
sprzedaży leków poniżej ceny maksymalnej, rezygnacji z opłat 
ryczałtowych i stosowania kart stałego klienta. 
#002619
Przymierze ośmiu giełd europejskich kontynuje swoje zamierzenia 
i stawia sobie za cel stworzenie do listopada wspólnego systemu 
informatycznego - zakomunikowali w wspólnym komunikacie szefowie 
ośmiu giełd.
#002620
Austriacki bank inwestycyjny Erste w obszernym raporcie o 
polskich bankach uznaje ten sektor "za niezwykle atrakcyjny w 
szerszym europejskim kontekście". 
#002621
W 1999 roku czeska gospodarka pozostawała w recesji, choć 
mniejszej niż początkowo przypuszczano. W ciągu zeszłego roku 
Produkt Krajowy Brutto spadł o 0,2 proc. 
#002622
Według wstępnych obliczeń w 1999 roku grupa Lufthansa 
osiągnęła zysk brutto przekraczający 1,9 mld DEM (około 970 mln 
euro) w 1998 roku. 
#002623
Prasa francuska zamieściła zróżnicowane oceny wchodzącego w środę 
na paryskie ekrany "Pana Tadeusza" Andrzeja Wajdy - filmu 
określanego tu jako powrót polskiego reżysera "po pięciu latach 
nieobecności".
Najwięcej uwagi poświęciła "Panu Tadeuszowi" katolicka gazeta 
"La Croix", publikując w przeddzień premiery na dwóch stronach 
recenzję filmu, wywiad z Danielem Olbrychskim i artykuł 
poświęcony dziełu Adama Mickiewicza. "Trzeba dać się ponieść tej 
epopei, gdzie alegorie polityczne, dramat, humor, nawet sceny 
groteskowe, i oczywiście liryzm i romantyzm walczą o 
pierwszeństwo. Rodzaj snu pełnego chwały" - kończy dziennikarz.
Przychylny Wajdzie jest także recenzent konserwatywnego "Le 
Figaro". W artykule zatytułowanym "Heroiczny polonez" pisze o 
geniuszu polskiego twórcy, niezbędnym do przeniesienia na ekran 
poematu będącego - według określenia gazety - połączeniem 
"Pieśni o Rolandzie", "Powieści o róży" i "Legendy wieków".
"Jego film jest wspaniały, choć niełatwy w odbiorze z powodu 
swego stylu" - pisze gazeta. 
Bardzo krytyczna natomiast jest recenzja prestiżowego dziennika 
"Le Monde". "Twórca Kanału robi obrazki do wielkiej polskiej 
opowieści Mickiewicza" - napisał recenzent w podtytule. Według 
"Le Monde", film Wajdy jest "wielkim telewizyjnym 
przedstawieniem, przerażająco długim i statycznym, leniwie 
wyliczającym epizody sagi rodzinnej, sielankowej i wojennej, 
obciążonym psychologiczną sztampą i przesadą w odtwarzaniu 
epoki, na którym pasożytują wszelkie możliwe błazeństwa". 
#002624
Pochodzący z 1924 roku fabularyzowany dokument "Odrodzona Polska" 
Zygmunta Wesołowskiego został odnaleziony w Paryżu przez 
poznańskich badaczy filmu - profesorów Małgorzatę i Marka 
Hendrykowskich. 
"Jest to bezcenne znalezisko. Kilkudziesięciominutowy film 
przedstawia historię i życie Poznania w tamtych latach. Są to 
najstarsze zachowane zdjęcia filmowe Poznania" - poinformowali w 
środę PAP Małgorzata i Marek Hendrykowscy - historycy filmu z  
Uniwersytetu im. Adama Mickiewicza w Poznaniu. 
"Tak pięknych filmowych ujęć z pierwszej połowy lat 
dwudziestych nie ma żadne inne polskie miasto. Wartość filmu 
podnosi to, że jest on zachowany na kopii eksportowej, której 
sporządzeniu towarzyszyła szczególna pieczołowitość producenta" -
dodał prof. Hendrykowski. 
Odnaleziony film zawiera fabularyzowane sceny 
przedstawiające m.in. Powstanie Wielkopolskie oraz historię 
wielkopolskiego chłopa Michała Drzymały.
#002625
Podczas tegorocznego 55. Międzynarodowego Festiwalu 
Chopinowskiego, który rozpocznie się 4 sierpnia w Dusznikach 
Zdroju, wystąpi wielu laureatów międzynarodowych festiwali 
fortepianowych. 
#002626
Głośny debiut filmowy Kimberly Peirce "Boys Don't Cry" (polski 
tyt. "Nie czas na łzy") wejdzie w kwietniu na ekrany kin.
#002627
Pierwsza w Polsce Pracownia Badań Łemkoznawczych ruszyła od 
środy w Legnicy. W byłym województwie legnickim jest największe 
w kraju skupisko tej mniejszości narodowej.
#002628
Brak współczesnych polskich tekstów dramatycznych jest obecnie 
największą bolączką polskich reżyserów - uznali uczestnicy 
dyskusji o stanie reżyserii teatralnej i telewizyjnej podczas 
"Interpretacji" w Katowicach.
#002629
Francuscy lekarze opisali w amerykańskim piśmie medycznym 
przypadek 33-letniego mężczyzny, u którego kilkanaście lat 
ściśle wegetariańskiej diety doprowadziło do ślepoty. Autorzy 
raportu w "New England Journal of Medicine" podkreślają, że 
ludzie, którzy nie jedzą żadnych produktów zwierzęcych, muszą 
zadbać o dostarczenie organizmowi niezbędnych witamin i 
mikroelementów. W przeciwnym razie może dojść do nieodwracalnych 
uszkodzeń nerwów wzrokowych.
Pacjent, którego przypadek opisano, wyrzekł się mięsa, jajek, 
nabiału, ryb i wszelkich innych rodzajów białka zwierzęcego w 
przekonaniu, że będzie dzięki temu zdrowszy. Obecnie, po 13 
latach wegetariańskiej diety, jest prawie ślepy, a w jego 
organizmie stwierdzono ostry niedobór ważnych witamin i 
mikroelementów.
Zdaniem lekarzy, uszkodzenie wzroku zostało spowodowane 
niedoborem witamin B-12 i B-1. Niestety, witaminowa kuracja, 
którą zaaplikowano temu pacjentowi po stwierdzeniu niedoborów, 
nie doprowadziła do poprawy wzroku.
#002630
Nowe "wschodzące gwiazdy ziołowe" to m.in. cytryniec chiński, 
traganek liposokowy i czepota puszysta zwana też "kocim 
pazurem". W Poznaniu odbyło się sympozjum nt. współczesnego 
ziołolecznictwa.
W opinii prof. Jerzego Lutomskiego, głównymi dolegliwościami, z 
którymi przyjdzie walczyć w przyszłości, są: zaburzenia wzroku, 
nowotwory, powikłania układu sercowo-naczyniowego i miażdżyca, 
nadciśnienie i stresy. Wiele z tych dolegliwości łagodzą lub 
nawet leczą zioła. Prof. Lutomski wymienił m.in. czosnek, 
dziurawiec, imbir, jeżówkę, karczochy, kava-kava, rumianek i żeń-
szeń.
Miano "wschodzących gwiazd ziołowych" otrzymały m.in.
cytryniec chiński (stymulujący układ immunologiczny), wąkrota
azjatycka (poprawiająca sprawność komórek mózgowych), traganek
liposokowy (środek kardiotoniczny), czepota puszysta przydatna w
leczeniu choroby Alzheimera i przeciwdziałająca cukrzycy oraz 
kozieradka pospolita.
#002631
Irlandzcy genetycy posłużyli się nazwiskami i chromosomami Y do 
zrekonstruowania genetycznej struktury ludności Irlandii sprzed 
tysięcy lat. Okazało się, że na zachodzie Szmaragdowej Wyspy 
mieszkają "zupełnie inni ludzie" niż we wschodniej części.
#002632
Prezydent Aleksander Kwaśniewski na spotkaniu z 
przedstawicielami Polskiej Fundacji Upowszechniania Nauk wyraził 
poparcie dla projektu utworzenia Otwartego Uniwersytetu 
Telewizyjnego.
#002633
W Polsce 8 mln osób choruje na choroby kości i stawów. Pomóc im 
ma ogłoszona przez ONZ dekada kości i stawów. Ogłoszono ją 13 
stycznia 2000 r. w Genewie. Obejmuje lata 2000-2010. 
#002634
Dwa satelity telekomunikacyjne wprowadziła na orbitę 
francuska rakieta kosmiczna Ariane-5, wystrzelona z bazy Kourou 
w Gujanie Francuskiej.
#002635
Kilkadziesiąt starożytnych napisów we wnętrzu grobowca Ramzesa 
VI w Dolinie Królów w Egipcie udokumentował prof. Adam 
Łukaszewicz z Uniwersytetu Warszawskiego.
#002636
Ryzyko choroby Alzheimera można wcześnie wykryć, badając poziom 
białka b-amyloidów w korze mózgowej, jak wykazały badania prof. 
Jana Naslunda z Uniwersytetu Rockefellera w Nowym Jorku.
#002637
Amerykańska Administracja Leków i Żywności (FDA) postanowiła 
wycofać z rynku rezulin, środek stosowany od 1997 roku w 
leczeniu cukrzycy. U pacjentów zażywających ten lek zaobserwowano 
jego szkodliwy wpływ na funkcjonowanie wątroby.
#002638
Szczyt Unii Europejskiej, który rozpoczyna się dziś w 
Lizbonie, zyskał już sobie miano "internetowego". Przywódcy 15 
państw mają bowiem zobowiązać się, że zapewnią powszechny dostęp 
do Internetu. 
To jedno z narzędzi, które powinno, ich zdaniem, pomóc w 
przekształceniu Unii w "najbardziej dynamiczny i konkurencyjny 
obszar świata, oparty na innowacji i wiedzy, zdolny podnosić 
poziom wzrostu gospodarczego i tworzyć więcej lepszych miejsc 
pracy oraz niwelować różnice społeczne".
Tak określił wspólny cel na następne 10 lat gospodarz szczytu, 
premier Portugalii Antonio Guterres. To niezbędne, jeśli Unia 
nie chce pozostać jeszcze bardziej w tyle za USA i pogrążyć się 
w kryzysie wywołanym starzeniem się społeczeństw.
Piętnastka ma się zobowiązać, że sprowadzi do minimum koszty 
dostępu do Internetu już w tym roku, podłączy wszystkie unijne 
szkoły do sieci do końca 2001, przeszkoli wszystkich obywateli w 
korzystaniu z Internetu do końca 2005, skróci czas potrzebny na 
założenie firmy, ułatwi małym i średnim firmom dostęp do 
kapitału ryzyka i nowych technologii.
W USA 51 proc. abonentów korzysta z Internetu, podczas gdy w 
Unii 23 proc. (49 proc. w Finlandii, ale tylko 6 proc. w Grecji).
#002639
Komisarz UE ds. społeczeństwa informatycznego Erkki Liikanen 
uważa, że Unia Europejska powinna przyciągać fachowców spoza jej 
granic, aby sprostać konkurencji USA w nowej gospodarce, opartej 
na wiedzy i dostępie do Internetu.
Zdaniem Liikanena, UE powinna oferować specjalistom z zagranicy 
ułatwienia podobne do tych, które istnieją już w Stanach 
Zjednoczonych. W przeciwnym wypadku eksperci z Indii, matematycy 
z Rosji i fachowcy z innych krajów, nadal będą trafiać do USA - 
mówił komisarz.
Według opracowania Międzynarodowej Korporacji ds. Danych IDC, 
Europie zachodniej brakuje obecnie 1,2 mln informatyków. 
#002640
Internet Investment Fund chce zainwestować 10 mln zł. 
w przedsięwzięcia internetowe w Europie Środkowo-Wschodniej.
#002641
NIK skierowała do łódzkiej Prokuratury Okręgowej doniesienie o 
popełnieniu przestępstwa niegospodarności przy zakupie przez 
łódzki oddział ZUS nieruchomości od firmy "Infolex". Chodzi o 
zakup w lipcu ub.r. przez ZUS za niemal 26 mln zł budynku i 
połtorahektarowej działki, które sprzedająca firma "Infolex" 
kupiła miesiąc wcześniej od Próchnika SA za kwotę ponad dwa razy 
niższą. "Informacje przekazane przez NIK pokrywają się z
ustaleniami prokuratury poczynionymi w śledztwie,
toczącym się w tej sprawie od września ubiegłego roku.
Materiały te zostaną wykorzystane w śledztwie" - poinformowała 
PAP rzeczniczka łódzkiej prokuratury. Szczegóły dotyczące 
ustaleń NIK w sprawie ma przekazać w piątek podczas konferencji 
prasowej w Łodzi prezes Izby Janusz Wojciechowski.
#002642
Trzech mężczyzn napadło w środę na oddział Powszechnego Banku 
Kredytowego na warszawskiej Pradze. "Około godz. 12.00 trzech 
zamaskowanych mężczyzn napadło na bank przy ul. Zamojskiego w 
Warszawie. Sprawcy sterroryzowali ochroniarza: zaatakowali go 
gazem i przystawiając pistolet do głowy kazali mu się położyć na 
ziemi. Następnie z okienek kasowych zrabowali znaczną ilość 
pieniędzy" - powiedziała Dorota Tietz z zespołu prasowego 
Komendy Stołecznej Policji. PAP dowiedziała się, że zrabowano 
ponad 150 tys. zł. W zespole prasowym policji nie udało się 
potwierdzić tej informacji. Podczas napadu nikt nie został ranny. 
Sprawcy uciekli.
#002643
Cztery "nakrętki" z brązu, ważące łącznie ponad 18 ton, 
ukradziono z hali produkcyjnej na Wydziale Walcowni Blach 
Grubych Huty "Częstochowa". Policja zatrzymała złodziei i 
odebrała im łup.
#002644
Sześciu lat więzienia zażądał prokurator dla 
Bogdana L., autoryzowanego dealera Peugeota w Krakowie, 
oskarżonego o oszukanie blisko 80 klientów.
#002645
Przyjęcie ok. 200 tys. zł łapówek w zamian za nielegalną 
rejestrację samochodów w latach 1998-1999 zarzuca szczecińska 
prokuratura byłej pracownicy Wydziału Komunikacji Urzędu 
Miejskiego w Szczecinie, Krystynie P.
#002646
Proces 35-letniego policjanta oskarżonego o nieumyślne 
śmiertelne postrzelenie kolegi rozpoczął się przed Sądem 
Rejonowym dla Krakowa Podgórza.
#002647
Policjanci z Iławy zatrzymali 15-latka, który zadzwonił do 
tamtejszego szpitala z informacją, że jest tam podłożona 
bomba.
#002648
Policja zastrzeliła w nocy z wtorku na środę Josepha 
Palczynskiego, który od piątku przetrzymywał troje zakładników w 
domu swojej byłej dziewczyny w Dundalk koło Baltimore. 
Zakładnicy wyszli z opresji bez szwanku.
#002649
Real Madryt i Lazio Rzym, to dryżyny, które w środę uzupełniły 
stawkę ćwierćfinalistów piłkarskiej Ligi Mistrzów. Obydwa 
zespoły zapewniły sobie awans dzięki wyjazdowym zwycięstwom z 
ostatnich meczach drugiej rundy rozgrywek.
#002650
Paweł Kakietek (Gwardia Warszawa) pokonał w wadze średniej 6:4 
Litwina Pauliusa Kavaliauskasa, który w IV rundzie był liczony. 
Reprezentant Polski awansował do półfinałów odbywających się w 
Liverpoolu olimpijskich eliminacji w boksie. W półfinale 
Kakietek spotka się z b. mistrzem świata, Węgrem Zoltanem 
Erdeiem. Prawo startu w igrzyskach wywalczą tylko finaliści 
turnieju.
W Liverpoolu odbywają się także eliminacje do mistrzostw Europy 
(maj, Tampere). W środę awansował do nich Aleksy Kuziemski 
(Hetman Białystok), który w wadze półciężkiej pokonał w 1/4 
finału Bułgara Kubata Poulewa 8:4.
#002651
W Parmie, w pierwszym finałowym meczu koszykarskiego Pucharu 
Ronchetti, włoska drużyna Lavezzini Parma pokonała hiszpański 
zespół Sandra Gran Canaria Las Palmas 64:60 (32:27). Rewanż 29. 
marca w Hiszpanii.
#002652
W pierwszym meczu finału rozgrywek koszykarzy Pucharu Koraca, 
francuska drużyna CSP Limoges pokonała hiszpański zespół Unicaja 
Malaga 80:58 (43:29). Spotkanie rewanżowe odbędzie się 29. marca 
w sali drużyny hiszpańskiej.
#002653
Sylwester Czereszewski lub Krzysztof Bizacki zastąpią 
kontuzjowanego Marcina Żewłakowa w kadrze na towarzyski mecz 
piłkarski z Węgrami zaplanowany na 29 marca.
#002654
Puchar Ligi: Legia Daewoo Warszawa - Pogoń Szczecin 4:0 (1:0). 
Bramki: Sylwester Czereszewski (20), Rafał Siadaczka (48), Tomasz 
Sokołowski (55) i Marcin Mięciel (66).
#002655
W towarzyskim meczu piłkarskim juniorów  Polska wygrała w 
Białobrzegach z Białorusią 5:1 (3:0). Bramki dla drużyny polskiej 
zdobyli: Piotr Brożek - 2, Sebastian Pluta, Mateusz Kaźmierczak 
i Sebastian Wrzesiński.
#002656
Marcin Lewandowski z grupy Legia Bazyliszek zajął piąte miejsce 
w pierwszym etapie kolarskiego wyścigu dookoła Normandii, 
którego trasa liczyła 212 km. Wygrał Francuz Jean-Philippe Jon.
#002657
Koszykówksa: Cersanit Nomi Kielce - HOOP Pekaes Pruszków 73:74 
(37:42). Zwycięstwo gości w ostatnich dwóch sekundach meczu 
rzutami wolnymi.
#002658
Koszykarki USA, mistrzynie świata i złote medalistki 
olimpijskie, przegrały z Brazylią 55:64 (25:36) w ostatnim, 
trzecim meczu tournee po Ameryce Południowej. 
#002659
Po czterech finałowych wyścigach żeglarskich mistrzostw świata 
w klasie 49er, które odbywają się na wodach u wybrzeży 
meksykańskiej miejscowości Guaymas, prowadzą Hiszpanie Santiago 
Lopez Vazquez i Javier De La Plaza. Paweł Kacprowski i Paweł 
Kuźmicki (AZS AWF Gdańsk) plasują się na 21. pozycji.
#002660
Po dwunastu wyścigach odbywających się u wybrzeży meksykańskiej 
miejscowości Cancun żeglarskich mistrzostw świata w klasie 
Laser, prowadzi zdecydowanie mistrz olimpijski Brazylijczyk 
Robert Scheidt.
#002661
Mistrzyni olimpijska z 1992 roku w judo Miriam Blasco otrzymała 
mandat senatu Hiszpanii. W wyborach, które odbyły się 12 marca, 
Blasco reprezentowała centroprawicową Partię Ludową (PP). 
#002662
Włoch Oscar Cavagnis z grupy Alexia wygrał pierwszy etap 
rozpoczętego we Włoszech kolarskiego wyścigu "Międzynarodowy 
Tydzień". 
#002663
Niemiec Erik Zabel z grupy Telekom wygrał trzeci etap 
kolarskiego wyścigu Tydzień Kataloński. Liderem jest Hiszpan 
Javier Pascual Rodriguez. 
#002664
Australijczyk Jay Sweet z grupy Bigmat-Auber 93, wygrał drugi 
etap kolarskiego wyścigu Dookoła Normandii. Pozycję lidera 
zachował Duńczyk Lennie Kristensen.
#002665
55. edycję kolarskiego klasyku we Flandrii, z Courtrai do 
Waregen, wygrał Holender Tristan Hoffman, pokonując trasę o 
długości 206 km w czasie 4:32.10. 
#002666
Po sześciu rundach, rozgrywanych w Bellarii, mistrzostw Europy 
brydżowych teamów mikstowych prowadzą Niemcy (kapitan Maybach) - 
119 pkt. Drugie i trzecie miejsce zajmują Włochy (Fornaciari) i 
Rosja (Wolina) - po 114 pkt. 
#002667
Obrońcy Pucharu Stanleya, hokeiści Dallas Stars zapewnili 
sobie prawo występu w rozgrywakach play off. Prócz Stars awans 
uzyskały także zespoły New Jersey Devils, Philadelphia Flyers, 
St. Louis Blues i Detroit Red Wings.
#002668
Indiana Pacers jako pierwszy zespół Konferencji Wschodniej 
NBA, po zwycięstwie 95:91 nad New York Knicks, zapewnił sobie 
udział w play off. Wcześniej dokonali tego Los Angeles Lakers, 
Portland Trail Blazers i Utah Jazz.
#002669
W czwartek w północno-wschodniej części kraju zachmurzenie duże. 
Na pozostałym obszarze dość pogodnie. Miejscami, głównie na 
północy i w centrum niewielkie przelotne opady deszczu. Temp. 
maks. od 4 st. na Suwalszczyźnie do 11 st. na południowym 
zachodzie. Wiatr słaby i umiarkowany.
#002670
Z przyczyn technicznych wysylka
rozpoczela sie o godzinie 6.00 czasu
warszawskiego...
Za opoznienie przepraszamy...
#002671
Przemówienia papieża w Instytucie Yad Vashem w Jerozolimie i na 
spotkaniu przywódców trzech religii monoteistycznych - to 
najbardziej znaczące wydarzenia czwartego dnia pielgrzymki Jana 
Pawła II do Ziemi Świętej.
W przemówieniu w Yad Vashem Jan Paweł II wyraził ból z powodu 
wszystkich krzywd, jakie na przestrzeni dziejów chrześcijanie 
zadali Żydom. Wizyta papieża w tym mauzoleum pamięci ofiar 
zagłady była oczekiwana przez społeczeństwo izraelskie jako 
najważniejsze wydarzenie pielgrzymki papieskiej do Ziemi 
Świętej.
Papież podkreślił, że przybył do Yad Vashem, aby "złożyć hołd 
milionom Żydów, którzy wyzuci ze wszystkiego, szczególnie zaś ze 
swej ludzkiej godności, zostali zabici w czasie 
holokaustu".
"Tutaj, jak w Auschwitz i wielu innych miejscach w Europie, 
przytłacza nas echo rozdzierającego lamentu tych 
ludzi." "Mężczyźni, kobiety i dzieci wołają do nas ze straszliwej 
otchłani, jaką poznali".
"Jako biskup Rzymu i Następca Piotra Apostoła zapewniam naród 
izraelski, że Kościół katolicki powodowany ewangelicznym nakazem 
prawdy i miłości, nie zaś względami politycznymi, jest głęboko 
zasmucony przejawami nienawiści, aktami prześladowań oraz 
antysemityzmu wobec Żydów ze strony chrześcijan przez wszystkie 
czasy i w każdym miejscu".
"Kościół odrzuca każdą formę rasizmu, jako negację obrazu 
Stwórcy obecnego w każdym ludzkim istnieniu." "W tym miejscu 
pamięci serce i dusza odczuwają najgłębszą potrzebę ciszy, ciszy 
do rozpamiętywania."
"Ciszy, ponieważ nie ma słów wystarczająco mocnych dla 
potępienia straszliwej tragedii Szoah. Ja sam mam osobiste 
wspomnienia wszystkiego, co się wydarzyło, kiedy naziści 
okupowali Polskę. Pamiętam moich przyjaciół i sąsiadów Żydów. 
Niektórzy z nich nie żyją, inni przeżyli."
Nikt nie może zapomnieć, ignorować lub pomniejszać rozmiarów 
tego, co się wydarzyło." "My chcemy pamiętać. Chcemy jednak 
pamiętać w jednym celu, po to, aby zapewnić, że zło nigdy więcej 
nie zwycięży." 
"Zbudujmy nową przyszłość, w której nie będzie już 
antyżydowskich nastrojów wśród chrześcijan i nastrojów 
antychrześcijańskich wśród Żydów, ale raczej wzajemny szacunek" -
powiedział Jan Paweł II.
#002672
Premier Izraela Ehud Barak, który przemawiał następny, 
podziękował Janowi Pawłowi II za jego stanowcze potępianie 
antysemityzmu. Podkreślił również, że państwo Izrael - powstałe 
w odpowiedzi na Auschwitz - jest gwarancją, że żaden Żyd nie 
pozostanie obecnie bez pomocy. Papieską wizytę w Yad Vashem Barak 
nazwał kulminacyjnym momentem w historycznej podróży pojednania 
między Kościołem rzymskokatolickim a Żydami.
Po zakończeniu uroczystości odbyło się spotkanie papieża z 30 
Żydami z Wadowic, którzy ocaleli z Zagłady. Był wśród nich Jerzy 
Kluger, przyjaciel Karola Wojtyły z dzieciństwa.
#002673
Jeden z dwóch naczelnych rabinów Izraela, Meir Lau, powiedział, 
że jest nieusatysfakcjonowany wypowiedzią papieża w Yad Vashem 
na temat zagłady. Żydzi oczekiwali od papieża wyraźnych 
przeprosin za "milczenie Kościoła" podczas zagłady Żydów w 
czasie II wojny światowej.
#002674
Spotykając się w czwartek wieczorem w papieskim instytucie Notre 
Dame w Jerozolimie z przywódcami religijnymi - żydowskimi i 
muzułmańskimi, papież ponowił wezwanie do dialogu 
międzyreligijnego, ale przebieg spotkania wykazał, że w 
skomplikowanej sytuacji politycznej na Ziemi Świętej dialog ten 
nie jest sprawą łatwą.
Przed papieżem przemawiali mufti Szahil al-Talimi, 
przewodniczący Trybunału Palestyńskiego, oraz główny 
aszkenazyjski rabin Izraela Meir Lau.
Al-Talimi wygłosił utrzymane w ostrym tonie przemówienie, w 
którym praktycznie odrzucał możliwość dialogu z Żydami. Powitał 
papieża "na Ziemi Palestyńskiej", "w stolicy narodu 
muzułmańskiego". "Jerozolima, miasto Saladyna - podkreślił al-
Talimi - stanowi część narodu islamskiego, jest miastem proroka 
Mahometa, miastem Jezusa, niech pokój będzie z nim".
Wielki rabin Jerozolimy Meir Lau witał papieża jako "zwiastuna i 
most pokoju, nadziei i przyjaźni między narodami".
#002675
W utrzymanym w pojednawczym tonie wystąpieniu papież oświadczył, 
że "nie jest sprawą przywódców religijnych proponowanie 
technicznych formuł rozwiązywania problemów społecznych, 
ekonomicznych i politycznych". "Religia nie jest i nie powinna 
stawać się motywem przemocy, zwłaszcza gdy tożsamość religijna 
pokrywa się z tożsamością narodową". "Wszystkie nasze religie 
znają w tej czy innej formie złotą regułę: "Czyńcie innym 
to, co chcielibyście, aby wam czyniono". Papież przypomniał, że 
Ziemia Święta jest święta dla wyznawców judaizmu, 
chrześcijaństwa i islamu. Dla nich wszystkich Jerozolima jest 
miastem pokoju. 
Jan Paweł II zapewnił, że Kościół katolicki pragnie podtrzymywać 
szczery dialog religijny z wyznawcami judaizmu i islamu, choć 
świadomy jest, że dawne nieporozumienia i krzywdy nadal ciążą na 
stosunkach między wyznawcami tych trzech religii. "Ten dialog - 
zapewnił papież - nie jest próbą narzucenia innym naszej 
wizji".
W czwartek rano Jan Paweł II odprawił prywatną mszę w 
Wieczerniku w Jerozolimie, w miejscu, gdzie Jezus Chrystus 
spożył z Apostołami Ostatnią Wieczerzę, ustanowił Eucharystię i 
sakrament kapłaństwa. Wieczernik znajduje się na górze Syjon, na 
południu jerozolimskiego Starego Miasta.
Przed wizytą w Yad Vashem papież spotkał się w siedzibie 
Wielkiego Rabinatu w Jerozolimie z wielkimi rabinami Izraela - 
aszkenazyjskim Meirem Lau i sefardyjskim Eliahu Bakszi-Doronem. 
Złożył również kurtuazyjną wizytę prezydentowi Izraela Ezerowi 
Weizmanowi.
#002676
Prezydent Aleksander Kwaśniewski wysłał listy do Marka Edelmana, 
szefa MSWiA Marka Biernackiego oraz prezydenta Łodzi Tadeusza 
Matusiaka. Powodem ich wysłania było umieszczenie obraźliwych 
haseł na domu Marka Edelmana oraz zbezczeszczenie łódzkiej 
synagogi. Markowi Edelmanowi prezydent "przekazał wyrazy 
solidarności i przyjaźni, wyrażając przy tym nadzieję, iż nadal 
nie będzie szczędził sił w budowaniu lepszej Polski".
"Ten nikczemny akt spotka się ze zdecydowaną odpowiedzią 
państwa. Nienawiść wymierzona w Pana jest bowiem nienawiścią 
wymierzoną w każdego Polaka, także we mnie" - napisał premier 
Jerzy Buzek do Marka Edelmana.
#002677
Federacja Stowarzyszeń Żydowskich w Polsce protestuje przeciw 
antysemickim prowokacjom, do jakich doszło ostatnio w Łodzi, 
gdzie na synagodze i domu Marka Edelmana umieszczono 
antysemickie napisy. "Ten haniebny wyczyn tzw. nieznanych 
sprawców" skłania nas nie tylko do ostrego protetsu, lecz przede 
wszystkim domagamy się wykrycia i ukarania wszystkich winnych 
szerzenia antysemityzmu, ksenofobii i nacjonalizmu, które 
przynoszą niepowetowana szkodę dobremu imieniu miasta Łodzi, a 
przede wszystkim Polsce" - napisał w oświadczeniu przekazanym w 
czwartek PAP prezes Federacji Szymon Szurmiej.
#002678
We wtorek wieczorem nieznani sprawcy napisali na domu Edelmana 
"Jude Raus", a obok umieścili swastykę i gwiazdę Dawida. Pod 
całością widnieje podpis NOP, czyli Narodowe Odrodzenie Polski. 
#002679
Podczas zakończonego w czwartek posiedzenia prezydium AWS doszło 
do "wyraźnego zbliżenia stanowisk" w sprawie sposobu wyłaniania 
kandydata Akcji na prezydenta - wynika z relacji uczestników 
spotkania. "Sądzę, że po spotkaniu prezydium jest wola 
kompromisu w gronie całego AWS" - powiedział PAP szef Rady 
Politycznej RS AWS Jacek Rybicki, choć nie chciał ujawnić 
szczegółów.
Według jednego z pragnących zachować anonimowość członków 
prezydium, podczas spotkania Marian Krzaklewski nie 
zadeklarował, czy chce wystartować, choć powtórzył, iż złoży 
taką deklarację w ciągu kilku dni. "Chodzi być może o to, że 
gdyby zgodził się kandydować premier Jerzy Buzek, który jest do 
tego namawiany, Marian Krzaklewski mógłby się wycofać" - 
spekulował rozmówca PAP.
#002680
"Kierowałem Komitetem ds. Młodzieży i Kultury Fizycznej od 
jesieni 1987 roku do czerwca 1990 czyli 10 lat temu. Działałem 
absolutnie zgodnie z obowiązującymi przepisami, prawem i zgodnie 
z tym prawem były udzielane pożyczki zarówno instytucjom 
turystycznym jak i organizacjom młodzieżowym" - powiedział 
prezydent dziennikarzom po spotkaniu z Konfederacją Pracodawców 
Prywatnych.
#002681
Władze AWS chcą, by ministerstwo finansów zbadało informacje 
"Gazety Polskiej" w sprawie nieprawidłowości, jakich Aleksander 
Kwaśniewski miał się dopuścić, gdy był szefem Komitetu ds. 
Młodzieży i Kultury Fizycznej.
"Z dużym niepokojem śledzę ten pomysł" - komentował z kolei szef 
klubu UW Jerzy Wierchowicz. Dodał, że chodzi mu o pomysły 
powołania komisji śledzczej i zażądania wglądu w akta 
prokuratorskie i akt NIK w tej sprawie i - jak mówił - nie 
sądzi, by również ten ostatni pomysł był słuszny.
#002682
AWS zdecyduje pod koniec marca lub na początku kwietnia, w jaki 
sposób wyłoni kandydata na prezydenta - takie ustalenia ze 
spotkania władz AWS przekazał dziennikarzom w czwartek rzecznik 
klubu AWS Piotr Żak. Zapowiedział, że w przyszły wtorek władze 
AWS będę kontynuować dyskusję. 
#002683
Lider UW, wicepremier Leszek Balcerowicz uważa, że władzom Unii 
byłoby bardzo trudno poprzeć kandydaturę Mariana Krzaklewskiego 
w wyborach prezydenckich.
Na pytanie o ideę prawyborów w AWS Balcerowicz odpowiedział, że 
jako przewodniczącego UW interesuje go "możliwie szybka 
krystalizacja sytuacji w AWS". Dodał, że chodzi nie tylko o 
kandydata na prezydenta, ale też wyjaśnienie czy AWS jest zdolna 
do zwartego działania. "To niezbędne do dobrego funkcjonowania 
koalicji, dobrego rządzenia w Polsce" - mówił lider UW.
#002684
Korupcja na wysokich szczeblach władzy jest jednym z 
najpoważniejszych problemów Polski. Jej cechą są bliskie 
powiązania pomiędzy grupami politycznymi i gospodarczymi - 
między sektorem publicznym a prywatnym - uważa Bank Światowy.
Bank Światowy podał do publicznej wiadomości raport powstały na 
zlecenie polskiego rządu na temat korupcji w Polsce i do tej 
pory utajniony. O wykonanie raportu zwrócił się do Banku 
Światowego w zeszłym roku wicepremier Leszek Balcerowicz.
#002685
Ruch Solidarni w Wyborach zarzuca premierowi i liderowi AWS, że 
nie reagują na inicjatywy posłów Akcji, realizują natomiast 
podobne działania zgłaszane przez UW.   
"Trzeba było aż raportu Banku Światowego, żeby publicznie 
stwierdzić rzecz oczywistą, iż Polska grzęźnie w korupcji" - 
napisał w liście do premiera i Mariana Krzaklewskiego, 
przekazanym w czwartek PAP, przewodniczący Ruchu Jerzy Gwiżdż. 
#002686
Zdaniem rzecznika klubu AWS Piotra Żaka, lider SLD Leszek Miller 
"cierpi na zaawansowaną sklerozę" zarzucając AWS, że ta chce 
budować "państwo zakazów".
"Z przykrością muszę stwierdzić, że nie ma poprawy w stanie 
zdrowia Leszka Millera: cierpi na zaawansowaną sklerozę - on jest 
wybitnym przedstawicielem siły politycznej, która właśnie zakazy 
w państwie stosowała nagminnie" - powiedział  Żak.
#002687
Według marszałka Sejmu Macieja Płażyńskiego, polski parlament 
przyjmie w tym roku 100 ustaw dostosujących polskie prawo do 
prawodawstwa UE.        
"Spiętrzenie prac legislacyjnych przypadnie na najbliższe 
miesiące: kwiecień, maj, czerwiec i lipiec" - mówił Płażyński 
podczas spotkania w Brytyjsko-Polskiej Izbie Handlowej. 
#002688
Przewodniczący Rady Najwyższej Ukrainy Iwan Pluszcz, ktory w 
czwartek spotkał się z marszałkiem Sejmu Maciejem Płażyńskim, 
uważa, że od współpracy polsko-ukraińskiej zależy klimat 
polityczny w Europie środkowo-wschodniej.
Zdaniem przewodniczącego ukraińskiej Rady Najwyższej 
doświadczenia Polski są bardzo ważne dla jego kraju, bo Ukraina 
chce podążyć tą samą drogą do wspólnoty europejskiej, którą 
poszła już Polska.
Pluszcz, który przebywa w Polsce od środy, spotkał się też z 
prezydentem Aleksandrem Kwaśniewskim oraz z marszałek Senatu 
Alicją Grześkowiak. W piątek spotka się z premierem Jerzym 
Buzkiem. 
#002689
Budynek Ministerstwa Rolnictwa pikietowała ok. 400-osobowa grupa 
plantatorów tytoniu. Przed budynkiem rolnicy oczekiwali na 
wyniki rozmów przedstawicieli rządu i zakładów tytoniowych.
Protest zorganizowała "Solidarność" Rolników Indywidualnych, 
chcąc wymóc korzystne dla rolników rozwiązania podczas 
czwartkowych rozmów rządu z zakładami tytoniowymi.
Po rozmowach rolnicy postanowili zawiesić akcję do następnego 
wtorku, czekając na rozwiązania, które miałaby przyjąć Rada 
Ministrów. 
#002690
Kółka rolnicze i rolnicza "Solidarność" chcą, by "Samoobrona" 
rozdzieliła dwie funkcje - partii politycznej i związku 
zawodowego. Zdaniem szefów obu związków, obecny dualizm nie 
sprzyja współpracy trzech central związkowych.
Prezes kółek rolniczych Władysław Srafin zaznaczył, że obie 
organizacje są za współpracą z "Samoobroną", jednak pozycja 
Andrzeja Leppera, jako kandydata na prezydenta i szefa partii 
politycznej, jest nie do pogodzenia z normalną pracą na rzecz 
poprawy sytuacji rolników. "Paliwem dla Leppera jest to, że na 
wsi dzieje się źle. A my chcemy załatwiać sprawy, by poprawić 
ekonomiczną egzystencję mieszkańców wsi" - dodał Serafin.
#002691
Na karę 10 miesięcy ograniczenia wolności - z obowiązkiem 
wykonywania nieodpłatnie pracy społecznej pod dozorem w wymiarze 
30 godzin miesięcznie - skazał w czwartek Mariana Zagórnego Sąd 
Rejonowy w Muszynie.Marianowi Zagórnemu zarzucono, że 13 
sierpnia ubiegłego roku doprowadził do wysypania na torowiska 
importowanej pszenicy i słodu jęczmiennego z 6 wagonów. Doszło 
do tego na polsko-słowackim przejściu granicznym w Muszynie. 
Zagórny, jako przewodniczący Ogólnopolskiego Komitetu 
Protestacyjnego NSZZ "Solidarność" Rolników Indywidualnych, 
kierował wtedy protestem przeciwko importowi zboża.
#002692
Prokuratura wyjaśnia okoliczności próby samobójstwa b. 
wicepremiera w rządzie Mieczysława Rakowskiego, Ireneusza 
Sekuły. Postrzelił się on w czwartek i po operacji leży w 
szpitalu. Jego stan jest "ciężki, ale stabilny". 
Według policji, wszystko wskazuje na to, że Ireneusz Sekuła - 
b. poseł SLD i b. szef GUC - próbował popełnić samobójstwo. 
#002693
Przewodniczący SLD Leszek Miller ma nadzieję, że wszystkie 
okoliczności sprawy postrzelenia Ireneusza Sekuły zostaną 
wyjaśnione. Pos. Andrzej Szarawarski nie podejrzewa, by Sekuła 
próbował popełnić samobójstwo. 
"To wstrząsająca wiadomość. (...) Niestety, od dawna nie
miałem kontaktu z panem Sekułą. Trudno mi cokolwiek w tej
sprawie powiedzieć, ale żywię nadzieję, że wszystkie
okoliczności tej sprawy zostaną wyjaśnione" - powiedział Miller
na konferencji prasowej w Katowicach.
#002694
Trzy czwarte Polaków darzy zaufaniem prezydenta Aleksandra 
Kwaśniewskiego. Z największą nieufnością odnosimy się do Lecha 
Wałęsy i Mariana Krzaklewskiego - wynika z najnowszego sondażu CBOS.
#002695
W przededniu VII Kongresu PSL lider tej partii Jarosław 
Kalinowski w wywiadzie dla PAP potwierdził, ża zamierza ubiegać 
się o reelekcję i że jest na razie jedynym kandydatem. 
Za największy sukces stronnictwa pod swoim kierownictwem uważa 
wynik, uzyskany przez PSL w wyborach samorządowych oraz 
utrzymanie jedności partii.
Spodziewa się, że kongres przybliży m.in. nowe oblicze 
programowe PSL - partii nie klasowej, a jednocześnie 
antyliberalnej i centrowej.
#002696
Polskie ofiary pracy niewolniczej i przymusowej - około 500 tys. 
osób - otrzymają odszkodowania w łącznej wysokości prawie 1,9 
mld marek - poinformowali w czwartek w Berlinie przedstawiciele 
polskiej delegacji.
Niemcy, USA, Polska i cztery inne kraje środkowo i 
wschodnioeuropejskie oraz Izrael, organizacje żydowskie i 
adwokaci uzgodnili wcześniej podział kwoty 10 mld marek, którą 
niemiecki rząd i przemysł wyasygnują na odszkodowania.
Nawypłaty bezpośrednie dla b. robotników niewolniczych i 
przymusowych przeznaczono ostatecznie 8,25 mld marek. 
Krytykowana przez ofiary jako zbyt niska suma 8,1 mld marek 
będzie powiększona o pochodzące z odsetek 50 mln marek oraz 100 
mln marek, które mają wpłynąć z funduszu banków szwajcarskich. 
Polska domagała się przeznaczenia 9 mld marek na wypłaty 
bezpośrednie.  
Jako sukces określił wynik rozmów główny negocjator polski 
- szef kancelarii prezesa Rady Ministrów Jerzy Widzyk. "Nikt z 
nas nie marzył wcześniej o takiej kwocie." "Ta kwota jest 
większa niż wszystkie dotychczasowe, powojenne świadczenia 
niemieckie dla krajów środkowoeuropejskich."
Zdaniem podsekretarza stanu w Ministerstwie Spraw Zagranicznych 
Jerzego Kranza można mieć nadzieję, że pierwsze wypłaty będą 
możliwe jeszcze przed końcem bieżącego roku. Niemiecki rząd 
przyjął w środę projekt ustawy o utworzeniu fundacji "Pamięć, 
Odpowiedzialność, Przyszłość", która będzie dysponować środkami 
na odszkodowania. Strona niemiecka zamierza przed przerwą 
wakacyjną w lipcu zakończyć proces legislacyjny, tak aby ustawa 
mogła odpowiednio wcześnie wejść w życie.
Według wstępnych wyliczeń więźniowie obozów koncentracyjnych i 
gett otrzymają do 15 tys. marek, a deportowani do pracy w 
przemyśle do 5 tys. marek. Ustawa daje Polsce prawo do 
wypłacenia odszkodowań również innym grupom poszkodowanych, w 
tym robotnikom rolnym, jednak w ramach ogólnej puli, którą 
Polska otrzyma.
#002697
Nadzwyczajne spotkanie przywódców 15 państw Unii Europejskiej 
rozpoczęło się w czwartek w stolicy Portugalii, Lizbonie. Celem 
szczytu jest określenie zadań dla Unii, które pozwoliłyby jej 
dogonić USA do 2010 roku pod względem dynamiki rozwoju i 
konkurencyjności. Hasłem przewodnim jest powszechny dostęp do 
Internetu, uznanym za najlepsze narzędzie przyspieszenia wzrostu 
gospodarczego dzięki błyskawicznie rozwijającemu się handlowi 
elektronicznemu za pośrednictwem sieci (71 mld dolarów w USA w 
1999 roku wobec 17 mld w Unii).
W Lizbonie nie ma na razie mowy o rozszerzeniu, które - jak 
twierdzą przedstawiciele UE - posuwa się do przodu w "normalnym 
tempie". Dyplomaci unijni przyznają jednak, że kandydaci będą 
musieli "wskakiwać do pociągu pędzącego coraz szybciej w 
nadziei, że dogoni USA".
#002698
Z powodu obecności na szczycie UE kanclerza Austrii Wolfganga 
Schuessela, który utworzył rząd ze skrajnymi nacjonalistami 
odwołano tradycyjne "zdjęcie rodzinne" Piętnastki - prezydent 
Francji Jacques Chirac i premier Lionel Jospin oraz szef rządu 
belgijskiego Guy Verhofstadt odmówili udziału w takim zdjęciu. 
Jednak wszyscy przywódcy 15 państw UE znaleźli się w końcu na 
wspólnym zdjęciu ze szczytu, w odpowiedniej odległości od 
Austriaka - przez wzgląd na gościa szczytu, prezydenta Meksyku 
Ernesto Zedillo.
#002699
Minister spraw zagranicznych Bronisław Geremek podpisał w 
czwartek w Bratysławie umowę międzyrządową o współpracy 
kulturalnej, oświatowej i naukowej między Polską a Słowacją. 
Szef polskiej dyplomacji przybył do Bratysławy, aby przygotować 
pierwszą oficjalną wizytę premiera Jerzego Buzka w Słowacji.
Podczas spotkania z ministrem spraw zagranicznych Słowacji 
Eduardem Kukanem obaj politycy uznali, iż handel między obu 
państwami "nie rozwija się tak, jak by się tego można 
spodziewać". Według wstępnych danych, ubiegłoroczne polsko-
słowackie obroty handlowe wyniosły - podobnie jak rok wcześniej -
niecały 1 mld dolarów.
#002700
Chociaż popularność pełniącego obowiązki rosyjskiego prezydenta 
Władimira Putina maleje, w czwartek, na trzy dni przed wyborami 
prezydenckimi, jest nadal absolutnym faworytem z 53 proc. 
poparcia. Jest to jednak o pięć procent mniej niż w poprzednim 
sondażu, gdy chętnych do głosowania na Putina było 58 proc. 
wyborców.
Główny przeciwnik Putina, lider rosyjskich komunistów Giennadij 
Ziuganow może liczyć na głosy 21 proc. elektoratu.
W drugim sondażu WCIOM zbadał motywację rosyjskiego elektoratu. 
71 proc. ankietowanych uważa, że Rosji przede wszystkim 
potrzebny jest "silny lider", 59 proc. tęskni za "silnym 
państwem". O wartościach takich jak "demokratyczne instytucje 
władzy" lub "idea narodowa" myśli tylko nieduża część elektoratu 
- odpowiednio 13 i 12 proc.
#002701
Prominentni amerykańscy eksperci polityczni - byli członkowie 
gabinetów - wezwali administrację prezydenta Clintona do 
zaostrzenia kursu wobec Rosji z powodu brutalności wojsk 
rosyjskich w Czeczenii. Były doradca prezydenta Cartera ds. 
bezpieczeństwa narodowego Zbigniew Brzeziński i były sekretarz 
stanu Alexander Haig utworzyli "Amerykański Komitet na rzecz 
Czeczenii". Oświadczyli, że zabijanie czeczeńskiej ludności 
cywilnej, atakowanie konwojów z uchodźcami i inne zbrodnie 
"zadają kłam rosyjskiej propagandzie, że jest to wojna przeciw 
terroryzmowi". 
W skład komitetu, poza Brzezińskim i Haigiem, wchodzą jeszcze 
m.in. były szef Pentagonu Caspar Weinberger i dwaj byli doradcy 
prezydenta Reagana ds. bezpieczeństwa narodowego: Richard 
V.Allen i Robert C.McFarlane.
#002702
Nowy prezydent Chorwacji Stipe Mesić został serdecznie powitany 
w czwartek w stolicy Bośni Sarajewie, dokąd przybył z wizytą 
mającą na celu rozwój współpracy między obu krajami. Gorące 
przyjęcie zgotowane Mesiciowi przez tysiące mieszkańców 
Sarajewa było ich odpowiedzią na jego wcześniejsze zapowiedzi 
poprawy stosunków Chorwatów z bośniackimi muzułmanami. "Moja 
wizyta nie mogła rozpocząć się w bardziej przyjacielskiej 
atmoferze niż ta, w jakiej się rozpoczęła" - powiedział Mesić 
dziennikarzom. Źródła zbliżone do bośniackiego rządu podały, że 
przedmiotem rozmów była m.in sprawa powrotu uchodźców, uznanie 
Bośniaków za mniejszość w Chorwacji oraz kwestie związane z 
ciągle nie ustalonymi odcinkami granicy między częścią kraju 
należącą do bośniackich Serbów i Chorwacją.
#002703
Około 150-200 osób demonstrowało w czwartek w stolicy USA 
przeciw drastycznym redukcjom personelu w Głosie Ameryki, 
oznaczającym m.in. praktyczną likwidację polskiej sekcji tej 
rządowej amerykańskiej rozgłośni. Głos Ameryki (VoA) postanowił 
zwolnić większość pracowników sekcji emitujących audycje do 
krajów Europy Środkowowschodniej. Rozgłośnia zapowiedziała, że 
zlikwiduje 51 etatów w swoich sekcjach europejskich i 
azjatyckich. Największe redukcje nastąpią w sekcji polskiej, 
gdzie zwolnionych zostanie 16 spośród 19 zatrudnionych tam 
dziennikarzy, a także węgierskiej (11 zwolnionych na 14 
pracowników) i czeskiej (6 zlikwidowanych etatów na 9 
zatrudnionych). Radykalne zmniejszenie personelu w sekcjach 
emitujących audycje do Polski, Czech i Węgier uzasadnia się tym, 
że kraje te weszły do NATO, są sojusznikami USA i nie ma 
większej potrzeby nadawania tam programów na dotychczasową skalę.
#002704
Podczas czwartkowej sesji Giełdy Papierów Wartościowych wzrósł 
kurs 90 akcji, 85 spadł, a 45 nie zmienił się, w tym na rynku 
NFI wzrosły notowania 10 funduszy, jednego spadły i czterech nie 
zmieniły się. Indeks rynku podstawowego WIG nie uległ zmianie i 
wyniósł 22.017,8 pkt. Na rynku obligacji wzrosła cena trzech 
pożyczek, pięciu spadła, a czterech nie zmieniła się. 
#002705
Podczas czwartkowego fixingu na parkiecie panowały mieszane 
nastroje wśród inwestorów giełdowych - uważa Marek Pokrywka, 
makler DM BOŚ.
Główny indeks rynku podstawowego WIG nie zmienił swojej 
wartości wobec poprzedniej sesji. WIG 20 spadł natomiast o 0,4 
proc., a MIDWIG zwyżkował o 0,4 proc. Średnia zmiana ceny na 
rynku podstawowym wyniosła 1,8 proc.
"Jak widać, ostatnie dane makroekonomiczne spowodowały lekką 
dezorientację wśród giełdowych inwestorów" - powiedział Marek 
Pokrywka.
"Wprawdzie rośnie PKB, ale zwyżkuje również bezrobocie, 
zanotowano lekki wzrost eksportu, ale deficyt handlowy nie 
wygląda najlepiej" - zauważył.
W jego ocenie warszawski parkiet znajduje się obecnie w fazie 
konsolidacji.
#002706
W I połowie marca ceny żywności i napojów bezalkoholowych 
wzrosły o  0,6 proc. w porównaniu z II połową lutego i o 0,9 
proc. w stosunku do I połowy lutego. 
#002707
Po danych o wzroście cen żywności w I połowie marca można 
oczekiwać spadku inflacji w marcu do 10,1 proc. w skali roku, z 
10,4 proc. w lutym - uważa ekonomista ING Barings. 
#002708
Inflacja w marcu może osiągnąć poziom inflacji w lutym, czyli 
10,4 proc. - uważa Stanisław Gomułka, doradca ministra finasów. 
#002709
Złoty w czwartek nieznacznie się umocnił o 0,03 proc. w 
stosunku do środowego zamknięcia, osiągając poziom 7,13 proc. 
powyżej parytetu. 
#002710
PZU Życie SA sprzedał 4.889.722 akcji Banku Handlowego, czyli 
6,99-proc. pakiet akcji tego banku. 
#002711
Rada Nadzorcza Banku Komunalnego SA podjęła uchwałę w sprawie 
podwyższenia kapitału akcyjnego banku na drodze emisji akcji 
zwykłych na okaziciela serii H.
#002712
Polish Enterprise Found, zarządzany przez Enterprise Investors, 
zainwestował 1,2 mln USD w spółkę akcyjną tworzoną wspólnie z 
Point of View Interacive Solution.
#002713
Royal Philips Electronics NV, największy w Europie producent 
sprzętu elektronicznego dla gospodarstw domowych, chce wybudować 
zakłady produkcji telewizorów w którymś z krajów Środkowo-
Wschodniej Europy. 
#002714
100 mln USD zainwestuje w 2000 roku w Polsce koncern United 
Pan-Europe Communications (UPC), który zamierza oferować także 
usługi internetowe i telefoniczne.
#002715
Rafineria Gdańska SA chciałaby dostać akcje Polskiego Koncernu 
Naftowego SA o wartości 300 mln zł - z 20-30 proc. PKN, które 
Skarb Państwa planuje w tym roku sprzedać na rynku publicznym. 
#002716
Firmy reasekuracyjne od 2001 roku będą musiały lokować w 
Polsce 50 proc., a od 2002 roku 100 proc. składek - postanowiła 
w czwartek sejmowa Komisja Finansów Publicznych. 
#002717
Złoże gazu ziemnego, którego zasoby oceniane są na 1 mld 
metrów sześciennych, odkryła w okolicach Warszawy firma Apache 
Poland.
#002718
Około 200 mln zł kosztować będzie w ciągu 3-4 lat rozbudowa i 
modernizacja  przejścia granicznego z Białorusią w Kuźnicy 
Białostockiej (Podlaskie), dostosowująca je do standardów 
europejskich.
#002719
Na koniec 1998 roku było 95.607 wspólnot mieszkaniowych, a w 
roku 2000 liczba ich może wzrosnąć do 100 tys.
#002720
Urząd Ochrony Konkurencji i Konsumentów (UOKiK) orzekł, że 
Polska Agencja Prasowa SA nie stosuje praktyk monopolistycznych, 
żądając opłaty za umieszczanie w swoim serwisie informacji 
spółek giełdowych. 
#002721
Polska Agencja Prasowa SA niezwłocznie dostosuje się do 
zaleceń Urzędu Ochrony Konkurencji i Konsumentów i nie będzie 
uzależniać opłat pobieranych od spółek publicznych za 
dystrybucję ich komunikatów od rynku, na jakim są notowane - 
oświadczył prezes PAP Robert Bogdański. 
#002722
Średnio policja ujawnia od 80 do 100 tys. przestępstw 
gospodarczych rocznie. Prawie 90 proc. oszustw bankowych 
dokonuje się dzięki fałszywym dokumentom.
#002723
Obniżenie stawek podatku od osób fizycznych jest możliwe od 
przyszłego roku - uważa prezydent Aleksander Kwaśniewski. 
#002724
Wicepremierzy Leszek Balcerowicz i Jurij Jechanurow podpisali 
w czwartek w Kijowie deklarację o polskiej pomocy eksperckiej i 
szkoleniowej w przeprowadzaniu reform administracyjno-
gospodarczych na Ukrainie. 
#002725
Zgodnie z oczekiwaniami, zarząd dyrektorów Międzynarodowego 
Funduszu Walutowego wybrał w czwartek na dyrektora 
zarządzającego MFW Niemca Horsta Koehlera, dotychczasowego szefa 
Europejskiego Banku Odbudowy i Rozwoju. 
#002726
Izba Reprezentantów Kongresu USA uchwaliła w środę ustawę, 
nakładającą na prezydenta Clintona obowiązek wywierania presji 
na kraje produkujące ropę naftową, by zwiększyły wydobycie, co 
spowoduje spadek cen benzyny. 
#002727
15 uczestników stanęło do rywalizacji w VIII Ogólnopolskim 
Konkursie Dyrygentów Chóralnych, rozpoczętym w poznańskiej 
Akademii Muzycznej im. I. J. Paderewskiego.
"Do konkursu stanęli studenci z wszystkich działających w Polsce 
uczelni muzycznych. Ich poczynania ocenia ośmioosobowe jury, 
składające się z nauczycieli chóralistyki, pod przewodnictwem 
prof. Stanisława Kulczyńskiego z poznańskiej Akademii Muzycznej" 
- powiedziała PAP Magdalena Buchwald, z rektoratu Akademii 
Muzycznej im. I. J. Paderewskiego w Poznaniu.
Konkurs prowadzony jest w trzech etapach, obejmujących metody 
pracy z zespołem chóralnym, sposoby prowadzenia prób oraz 
interpretację dwóch losowo wybranych utworów. 
Młodzi dyrygenci próbują swych sił, pracując z trzema 
poznańskimi zespołami wokalnymi. Rozstrzygnięcie konkursu nastąpi 
w piątek wieczorem. 
#002728
Ks. Jan Twardowski, na widok tłumów, które przyszły na 
czwartkowe spotkanie z poetą w Warszawie, powiedział: "Ludzie są 
zmęczeni powierzchownością, bardzo potrzebują rozmowy na temat 
wiary, skoro czytają moje niedzisiejsze wiersze". 
#002729
Targi Książki w Lipsku - największą po Frankfurcie nad Menem 
imprezę księgarską w Niemczech - otwarto dla fachowców i 
publiczności. Polska jest największym wystawcą zagranicznym. 
Swoją obecność na targach zapowiedzieli m.in. Jerzy Pilch, Jerzy 
Ficowski, Tadeusz Różewicz oraz były minister spraw 
zagranicznych Władysław Bartoszewski. 
#002730
Szykuje się kolejna kontrwowersyjna premiera w Teatrze im. 
Heleny Modrzejewskiej w Legnicy. Spektakl pt. "Wesele raz 
jeszcze" powstał na podstawie sztuki napisanej specjalnie na 
zamówienie legnickiego teatru. Premiera 31 marca.
#002731
Cztery teatry misteryjne z Polski, jeden z Belgii i jeden z 
Rumunii wystąpią podczas pierwszego Międzynarodowego Festiwalu 
Widowisk Misteryjnych "Pasja 2000", rozpoczynającego się 15 
kwietnia w Krakowie.
#002732
Joe Cocker, znany angielski artysta rockowy w nocy z czwartu na 
piątek przyjedzie swoim mercedesem do Wrocławia, gdzie w sobotę 
w Hali Ludowej zaśpiewa dla publiczności. W Polsce wystąpi 
jeszcze w Poznaniu i Warszawie.
#002733
Perre Boulez, najsłynniejszy francuski kompozytor swojej 
generacji, dyrygent, pianista i autor publikacji o muzyce 
współczesnej, obchodzi 26 marca 75. urodziny.
#002734
Bydgoska siedziba BRE Banku SA otrzymała nagrodę główną i tytuł 
"Najlepszego budynku użyteczności publicznej 1989-1999" w 
konkursie "Życie w architekturze". 
#002735
12 tysięcy Polaków leczy się na gruźlicę. Liczba chorych jest 
jednak - zdaniem lekarzy - dużo wyższa. Obawiają się, że za 3-4 
lata Polsce grozi epidemia gruźlicy.
"W okresie minionych 30 lat w Polsce obserwowaliśmy rocznie 5-
procentowy wzrost zachorowań na gruźlicę. W ostatnim roku 
zanotowaliśmy nagle 10-procentowy spadek, co oznaczać może tylko 
tyle, że znaczna część chorych nie zgłosiła się do lekarza i nie 
jest leczona. Obawiamy się, że katastrofalne skutki tego mogą 
być widoczne za kilka lat" - powiedział na konferencji prasowej 
dyrektor Instytutu Gruźlicy i Chorób Płuc w Warszawie prof. 
Kazimierz Roszkowski. Podobna sytuacja miała miejsce na początku 
lat 80-ch w Rosji, gdzie choroba szerzy się obecnie w szybkim 
tempie. Wówczas także notowano tam spadek zachorowań, a po 3-4 
latach wybuchła epidemia.
Gruźlica wcześnie rozpoznana i prawidłowo leczona jest 
całkowicie wyleczalna.
#002736
Osoby zakażone bakterią helicobacter pylori są bardziej narażene 
na raka żołądka wówczas, gdy mają ku temu predyspozycję 
genetyczną - wynika z najnowszych badań. Wyniki tych odkryć, 
których współautorami są Polacy ukazały się dziś w renomowanym 
piśmie naukowym "Nature".
Od lat wiedziano, że wśród ludzi u których w żołądku występuje 
bakteria helicobacter pylori występuje zwiększone ryzyko 
pojawienia się wrzodów oraz nowotworu żołądka. Zakażenie to 
występuje jednak u większości dorosłych. Zastanawiano się zatem, 
co dodatkowo decyduje o wystąpieniu raka.
Badania prowadzone przez uczonych z Narodowego Instytutu Raka w 
Stanach Zjednoczonych, z Uniwersytetu w Aberdeen (Szkocja), 
Szpitala Zachodniego w Glasgow i z Centrum Onkologii w Warszawie 
wykazały, że tym dodatkowym czynnikiem jest pewien szczególny 
typ predyspozycji dziedzicznej, który z określoną intensywnością 
zapalną reaguje na zakażenie bakteryjne.
U tych osób po zakażeniu bakterią wytwarzana jest w dużych 
ilościach interleukina-1, która zapoczątkowuje reakcję zapalną w 
żołądku. Dodatkowo hamuje wydzielanie soków żołądkowych, w tym 
kwasu solnego. W wyniku tego rozwija się tzw. zanikowy nieżyt 
żołądka, który jest stanem przedrakowym.
W Polsce co roku rejestruje się 6,5 tys. zachorowań na raka 
żoładka. 3,5 razy większe ryzyko zachorowania mają te osoby, w 
których rodzinach wcześniej wykryto ten nowotwór.
#002737
Andrzej Gorzym - redaktor naczelny miesięcznika "Wiedza i Życie" 
- odebrał w czwartek nagrodę im. Hugona Steinhausa. Wyróżnienia 
otrzymali: Magdalena Bajer, prof. Jan Miodek i Adam Wajrak.
#002738
Po 40 latach prac konserwatorskich zostanie przekazana władzom 
egipskim zrekonstruowana przez Polaków świątynia Hatszepsut. 
Nastąpi to podczas VIII Międznarodowego Kongresu 
Egiptologicznego, który odbywać się będzie w dniach 28 marca-4 
kwietnia w Kairze.
#002739
Pozostałości legendarnego miasta Tere sprzed 2,5 tys. lat 
odkryli polscy archeolodzy na Pustyni Nubijskiej.
#002740
Apel o zapewnienie powszechnego dostępu do wyników badań nad 
ludzkim genomem wystosowali prezes Narodowej Akademii Nauk USA 
Bruce Alberts i prezes Royal Society (Towarzystwa Królewskiego 
Wielkiej Brytanii) sir Aaron Klug.
#002741
Owady stworzone za pomocą inżynierii genetycznej mogą być 
pomocne w zrozumieniu, jak człowiek czerpie radość ze słuchania 
symfonii, a nawet jak organizuje zwykły spacer na 
ulicy. Informuje o tym raport opublikowany w czwartek przez 
amerykańskich naukowców.
#002742
Iwona Drozdowska z Warszawy, Jerzy Pawlikowski z Giżycka (Warmia 
i Mazury) i Kazimierz Uszyński z Ciechanowca (Podlaskie) 
otrzymali w czwartek nagrody imienia Wiktora Godlewskiego, 
przyznawane za popularyzację wiedzy przyrodniczej. Nagrody te od 
ośmiu lat przyznaje kapituła, w której zasiadają m.in. naukowcy 
z PAN, osobom i instytucjom z całego kraju, popularyzującym 
wiedzę przyrodniczą i ekologiczną.
#002743
Palenie podczas ciąży ma szkodliwy wpływ na płód, 
ograniczając wydolność płuc dziecka - ostrzegają amerykańscy 
specjaliści.
#002744
Administrator agencji NASA Daniel Goldin bronił rezultatów jej 
działalności w minionej dekadzie, oświadczając w Senacie, że ze 
146 statków wysłanych w Kosmos od 1992 roku 136 misji zakończyło 
się sukcesem.
#002745
Na terenie amerykańskiej ambasady w Pekinie w czasie prac 
budowlanych przypadkowo odkryto grobowiec, liczący około 300 lat.
#002746
Góra lodowa większa od Jamajki, bedąca prawdopodobnie 
największym tego typu tworem przyrody na świecie, zostala 
zlokalizowana na Morzu Rossa na południe od Nowej Zelandii.
#002747
Według SMG/KRC, w Polsce jest ok. 1,83 mln internautów, czyli 
6,2 proc. populacji. Badania zostały przeprowadzone na próbie 
15,5 tys. osób, z których 1065 zadeklarowało korzystanie z 
Internetu. Po 35 proc. badanych osób korzysta z Internetu w domu 
i w pracy, a 30 proc. - na uczelni. Ponad 20 proc. korzysta z 
internetu codziennie, ponad 25 proc. kilka razy w tygodniu, 
natomiast, mniej niż 20 proc. raz w tygodniu, a tylko 15 proc. 
kilka razy w miesiącu. Raz w miesiącu - ponad 5 proc. 40 proc. 
użytkowników sieci spędza w niej mniej niż 4 godz., ponad 25 
proc. 4 - 8 godzin, a 15 proc. - 8 godzin lub więcej.
#002748
- wynika z sondażu przeprowadzonego przez kanadyjską firmę 
Angus Reid. W 1996 roku z Internetu korzystało 40 mln 
użytkowników. W ciągu najbliższego roku do Sieci podłączy się 
dalszych 150 mln ludzi.
Jedynie niecałe 40 proc. respondentów odpowiedziało, że w ciągu 
najbliższych dwunastu miesięcy nie przewiduje korzystania z 
Sieci podając jako powód brak zainteresowania osobistego, 
nieznajomość Internetu lub jego niewielką przydatność.
Najwięcej użytkowników Internetu jest w Stanach Zjednoczonych - 
108 milionów. W USA 59 procent ludności ma dostęp do Sieci, 
podczas gdy w Kanadzie "tylko" 56 procent, a w Japonii 33 
procent. W Europie najbardziej "zinternetowane" są  Szwecja, 
Holandia, Finlandia i  Szwajcaria.
#002749
Warszawska policja ustawiła w czwartek w stolicy ponad 70 
kontroli drogowych dla "zmniejszenia liczbę przestępstw 
związanych z kradzieżami samochodów". Co jednak "zakorkowało" 
miasto.
Do czwartkowego popołudnia policja odzyskała siedem 
osobowych samochodów skradzionych w Warszawie łącznie wartych 
około 200 tys. zł oraz dwa tiry. Kierowcy - wartych z ładunkiem 
ponad 300 tys. zł ciężarówek - porzucili auta i uciekli.
"Już teraz można powiedzieć, że efekty są znakomite, ale 
szczegółowe dane będą znane w piątek - będziemy mogli wtedy 
powiedzieć również o liczbie skonfiskowanych fałszywych praw 
jazdy oraz o zatrzymanych nietrzeźwych kierowcach" - powiedział 
PAP Ryszard Pietrzykowski z zespołu prasowego KSP. Do popołudnia 
zatrzymano 18 osób, w tym trzy osoby podejrzewane o środowy 
napad na bank w stolicy.
#002750
Czterech nastolatków podejrzanych o produkcję i kolportaż na 
wielką skalę fałszywych banknotów aresztowała policja w Brzegu.
#002751
Od eksplozji ładunku wybuchowego w luksusowym mercedesie na 
jednej z ulic Kiekrza k. Poznania zginął w czwartek rano 
kierowca auta.
#002752
11 osób, zamieszanych w wyłudzenie co najmniej 400 tys. zł z 
banków i agencji kredytowych na Wybrzeżu, zatrzymała gdyńska 
policja.
#002753
2 mln zł wyłudziła od Skarbu Państwa rodzina C. z Wołomina 
(Mazowieckie), posługując się niezarejestrowanymi kasami 
fiskalnymi.
#002754
Na 12 lat więzienia skazał w czwartek Sąd Okręgowy we Wrocławiu 
b. policjanta Mirosława B., oskarżonego o zabicie na terenie 
komendy swojego podwładnego 22-letniego Adama H.
#002755
Kary 25 lat więzienia żąda prokurator dla 23-letniego Ariela P., 
oskarżonego o zabójstwo ze szczególnym okrucieństwem 5-letniej 
Ewy w maju ubiegłego roku w Ustrzykach Dolnych na Podkarpaciu.
#002756
Na 7 lat pozbawienia wolności skazał Sąd Rejonowy dla 
Krakowa-Krowodrzy mężczyznę oskarżonego o spowodowanie 
śmiertelnego wypadku i ucieczkę z miejsca zdarzenia.
#002757
Prawdopodobnie zatrucie spalinami samochodowymi było przyczyną 
śmierci 20-letniej kobiety i 38-letniego mężczyzny w 
Sopocie.
#002758
Urzędnicy ze Słupska bezpodstawnie wydawali Wietnamczykom wizy i 
decyzje o nabyciu polskiego obywatelstwa - wynika z kontroli 
przeprowadzonej w byłym Urzędzie Wojewódzkim w Słupsku przez 
resort spraw wewnętrznych.
#002759
Mieszkaniec wsi niedaleko Mrągowa w woj. warmińsko-mazurskim 
został w czwartek wieczorem ranny, gdy przy próbie otwarcia 
eksplodowała 2-kilogramowa przesyłka, którą otrzymał pocztą.
#002760
W amerykańskiej Pasadenie mężczyzna otworzył ogień w kosciele, 
raniąc co najmniej cztery osoby i następnie popełniając 
samobójstwo. W strzelaninie została ranna ukochana samobójcy, jej 
matka, pastor i inny mężczyzna.
#002761
P.o. prezydent Rosji Władimir Putin, na którego od dawna kierują 
się światła jupiterów, znalazł się w ciemnościach, gdy nastąpiła 
awaria zasilania na nowej stacji metra, którą odwiedzał w 
towarzystwie mera Moskwy. Łużkow, który długo uchodził za 
poważnego kandydata na prezydenta, póki Putin nie zyskał 
popularności zapewniającej mu zwycięstwo w niedzielnych 
wyborach, pokazywał właśnie Putinowi nową stację, gdy nagle w 
tunelu zgasło światło. Ciemność kompletna jednak nie zapadła, 
gdyż wnętrze tunelu  rozświetlały lampy kamerzystów i 
reporterów. Przedstawiciele firmy "Mosmietrostroj", która buduje 
stację, odmówili skomentowania awarii. Mimo braku 
elektryczności, Putin i Łużkow nie przerwali rozmowy, a potem 
wyszli z tunelu prowadzeni światłem na jego końcu.
#002762
Od niedzieli - 26 marca przechodzimy na czas letni - czyli 
wschodnio-europejski. Pozwoli to wydłużyć zegarowy dzień - kiedy 
jest widno - o godzinę. 
#002763
Gdańsk będzie w maju tego roku centrumpolskiego etapu Karawany 
2000 - międzynarodowego projektu kulturalnego na rzecz 
integracji społecznej niepełnosprawnych.
#002764
Około 30 proc. młodzieży szkolnej miało kontakt z narkotykami - 
poinformował spotkaniu z samorządowcami w Opolu dyrektor biura 
ds. narkomanii Ministerstwa Zdrowia Piotr Jabłoński.
#002765
Ambasada Rosji w Polsce wesprze finansoworenowację Bielnika - 
cmentarza 6 tys. radzieckich jeńców wojennych, pochowanych u 
podnóża Świętego Krzyża. Roboty rozpoczną się w maju - uzgodnili 
Rosjanie z lokalnym samorządem.
#002766
Wiceprezesem Urzędu Kultury Fizycznej i Sportu został Tadeusz 
Jakub Wróblewski, prezes Polskiego Związku Kajakowego. Nominację 
otrzymał w czwartek z rąk premiera Jerzego Buzka.
#002767
Wyniki rewanżowych meczów 1/4 finału piłkarskiego Pucharu UEFA:
                                       Rewanż   Pierwszy mecz
Slavia Praga - Leeds United (+)          2:1 (0:0)     0:3
Galatasaray Stambuł (+) - Real Mallorca  2:1 (1:0)     4:1
Werder Brema - Arsenal Londyn (+)        2:4 (1:2)     0:2
Racing Lens (+) - Celta Vigo             2:1 (0:0)     0:0
(+) - zespoły, które awansowały do półfinałów.
#002768
Koszykarze ekstraklasy zakończyli rundę zasadniczą, która trwała 
od 9 września. 1 i 2 kwietnia rozpocznie się runda play off.
#002769
Magdalena Grzybowska odpadła z turnieju tenisowego w Miami (suma 
nagród 5,725 mln USD), przegrywając w pierwszej rundzie z 
Amerykanką Holly Parkinson 6:4, 2:6, 5:7.
#002770
Niemiecki kolarz Erik Zabel (Telekom) wygrał po finiszu z 
grupy 4. etap wyścigu Tydzień Kataloński, długości 155,7 km z 
Vic do Cerdanyola Del Valles. Prowadzenie w klasyfikacji 
generalnej utrzymał Hiszpan Javier Pascual Rodriguez (Kelme).
#002771
W pierwszej rundzie gier singlowych 25. międzynarodowych 
mistrzostw kraju w badmintonie - Heros Polish Open, w których 
udział bierze 141. zawodników i zawodniczek z 30. krajów, 
wyeliminowanych zostało 12 Polaków i dwie Polki.Rozstawiona z 
numerem jeden Japonka Takako Ida pokonała Angelikę Węgrzyn (LKS 
Technik Głubczyce) 11:1, 11:2.
#002772
Włoski kolarz Luca Paolini z grupyMapei wygrał 3. etap wyścigu 
Dookoła Normandii, długości 205 km z Elbeuf do Flers. Nowym 
liderem został Litwin Linas Balciunas.
#002773
W towarzyskim meczu reprezentacji do lat 16, Polska pokonała 
Białoruś 2:0 (1:0).
#002774
Złoty medal żeglarskich mistrzostw świata w klasie Laser, które 
odbywały się na wodach u wybrzeży meksykańskiej miejscowości 
Cancun, zdobył mistrz olimpijski, Brazylijczyk Robert Scheidt. 
Znakomicie spisał się jedyny reprezentant kraju Maciej Grabowski 
(YKP Warszawa) zajmując siódmą lokatę.
#002775
Hertha Berlin, której piłkarze wciąż narzekają na stan 
nawierzchni stadionu olimpijskiego, na którym rozgrywają swe 
mecze, znalazła winowajcę - dżdżownice.
#002776
Krzysztof Bizacki z Ruchu Chorzów otrzymał powołanie, w miejsce 
kontuzjowanego Marcina Żewłakowa, na towarzyski mecz piłkarski 
Polska - Węgry wyznaczony na 29 marca w Debreczynie.
#002777
W ćwierćfinałach rozgrywek piłkarskiej Ligi Mistrzów najliczniej 
reprezentowana będzie Hiszpania. Drugą rundę rozgrywek o 
najcenniejsze trofeum klubowe w Europie pomyślnie przeszły FC 
Barcelona, FC Valencia i Real Madryt.
#002778
Jardel (FC Porto), Rivaldo (Barcelona), Serhij Rebrow (Dynamo 
Kijów) i Simone Inzaghi (Lazio Rzym) są najskuteczniejszymi 
piłkarzami rozgrywek Ligi Mistrzów. W dotychczas rozegranych 
meczach zdobyli oni po osiem bramek.
#002779
Siedem drużyn zakwalifikowało się już do rozgrywek o 
hokejowy Puchar Stanleya. Są to: Toronto Maple Leafs, New Jersey 
Devils, Philadelphia Flyers, Washington Capitals, St. Louis 
Blues, Detroit Red Wings i obrońca Pucharu, Dallas Stars.
#002780
Andrzej Rżany w wadze muszej, Mariusz Cieślak (obaj Gwardia 
Wrocław) w piórkowej, Robert Gortat w lekkośredniej i Józef 
Gilewski (obaj Energetyk Jaworzno) w półciężkiej walczyć będą w 
przyszłym tygodniu w Mestre koło Wenecji o prawo startu w 
turnieju olimpijskim.
#002781
W południowo-zachodniej części kraju zachmurzenie duże 
i opady deszczu, które powoli przesuwać się będą w głąb kraju. 
Temp. maks. od 5 st. na Suwalszczyźnie do 12 st. w Małopolsce i 
na Górnym Śląsku. Wiatr słaby, zmienny. W Warszawie pogodnie. 
Temp. maks. w dzień 8 st.
#002782
Odprawiona przez Jana Pawła II msza św. dla około 100 tys. 
młodych ludzi nad Jeziorem Galilejskim w miejscowości Korazim 
była najważniejszym wydarzeniem piątego dnia papieskiej 
pielgrzymki do Ziemi Świętej i kulminacyjnym momentem całej 
wizyty. Ołtarz papieski znajdował się na specjalnej platformie 
wzniesionej na zboczu Góry Błogosławieństw. W miejscu tym Jezus 
Chrystus wygłosił słynne "Kazanie na Górze" które - obok 10 
przykazań - stało się fundamentem chrześcijaństwa.
Papież przypomniał słowa Jezusa Chrystusa z owego kazania sprzed 
dwóch tysięcy lat: "+Błogosławieni jesteście wszyscy ubodzy w 
duchu, cisi i miłosierni, którzy płaczą, którzy pragną 
sprawiedliwości, którzy są czystego serca, którzy czynią pokój, 
którzy cierpią prześladowania! Błogosławieni jesteście!+ (...) 
słowa te stanowią wyzwanie, żądające głębokiej i trwałej, 
wielkiej odmiany serca" - mówił papież.
"Wy, ludzie młodzi, zrozumiecie, dlaczego ta odmiana serca jest 
konieczna! Jesteście bowiem świadomi innego głosu wewnątrz was i 
wszędzie wokół was, głosu przeciwnego. To głos, który mówi: 
+Błogosławieni pyszni i działający przemocą, ci, którzy 
korzystają z dobrobytu za wszelką cenę, pozbawieni skrupułów, 
bezlitośni(...)+. I ten głos zdaje się nabierać sensu w świecie, 
gdzie przemoc często triumfuje i przebiegli zdają się brać górę. 
+Tak - mówi głos zła - to ci, którzy zwyciężają. Oni są 
szczęśliwi!+".
"Jezus występuje z całkiem innym posłaniem. Niedaleko stąd Jezus 
powołał swych pierwszych uczniów, tak, jak powołuje was teraz. 
Jego wezwanie zawsze domagało się wyboru między dwoma głosami, 
rywalizującymi o wasze serca nawet teraz na tym wzgórzu, wyboru 
między dobrem i złem, między życiem i śmiercią (...).
Jan Paweł II przypomniał o znaczeniu Dekalogu, wzywając młodych, 
by poszli jego śladem: "Dziesięć Przykazań i Błogosławieństwa 
mówią o prawdzie i dobroci, o łasce i wolności: o tym wszystkim, 
co konieczne, by wejść do Chrystusowego Królestwa. Teraz wasza 
kolej, byście stali się odważnymi apostołami tego Królestwa!"
Całą homilię papież wygłosił wyjątkowo rześkim, mocnym 
głosem.
Wizyta papieża w Izraelu stanowi "ważny krok ku pojednaniu 
między Żydami a chrześcijanami" i "przyczyni się do poprawienia 
atmosfery w całym regionie" - powiedział na konferencji prasowej 
premier Ehud Barak po krótkim spotkaniu z Janem Pawłem II, po raz 
trzeci w ciągu czterech dni. Wizyta Jana Pawła II - powiedział po 
hebrajsku Barak - jest niezwykłym wydarzeniem, a on sam - 
nosicielem przesłania pokoju i tolerancji.
Po południu papież nawiedził trzy święte miejsca chrześcijaństwa 
nad jeziorem Genezaret, zwanym również Jeziorem Galilejskim lub 
Morzem Tyberiadzkim: Kościół Rozmnożenia Chleba w Tabgha - 
miejscu siedmiu źródeł; Kościół Prymatu Piotra w Tabgha oraz 
sanktuarium Domu św. Piotra w Kafarnaum, gdzie mieszkał i 
nauczał Jezus Chrystus. Wszystkie nawiedzenia miały charakter 
prywatny.
Wieczorem papież odleciał śmigłowcem do Jerozolimy.
#002783
O swej decyzji poinformował w czasie piątkowej konferencji 
prasowej w Warszawie. Podkreślił, że do wyborów stanie jako 
kandydat obywatelski i liczy na współpracę "umiarkowanych 
ugrupowań politycznych".
Dla polityków jego decyzja nie jest zaskoczeniem.
"Obserwowałem sondaże, które wydają się potwierdzać 
zainteresowanie środowisk, o które mi chodzi, taką kandydaturą" -
powiedział Andrzej Olechowski. Ostatnie badania OBOP-u i Pentoru 
wskazują, że mógłby liczyć na 11 proc. poparcia.Przy jego 
kampanii wyborczej chce pracować obecny na konferencji prasowej 
poseł AWS Maciej Jankowski. Zapowiedział, że w związku z tym za 
ok. trzy tygodnie wystąpi z klubu AWS. 
#002784
"Pan Olechowski już dawno miał ochotę na kandydowanie" - 
powiedział wiceprezes PSL Marek Sawicki. Wykluczył, by 
poparli go ludowcy.
"Z góry wiadomo było, że Andrzej Olechowski będzie kandydować" -
powiedział Marek Markiewicz (RS AWS). Według niego decyzja ta 
"na pewno nie wzmacnia AWS". "Poszerza katalog 
kandydatów. Im więcej kandydatów w tych wyborach, tym większe 
szanse ma urzędujący prezydent."
Stefan Niesiołowski (ZChN-AWS) uważa, że kandydatura 
Olechowskiego "będzie odbierała elektorat w dużym stopniu Unii 
Wolności; chyba że Unia zdecyduje się go poprzeć". 
Także Bronisław Komorowski (SKL AWS) podkreśla, że to "wyzwanie 
stojące przed UW".
Tymczasem Unia zastanawia się nad swoim kandydatem i jak 
wyjaśnił szef klubu UW Jerzy Wierchowicz "w tych rozważaniach 
pan Olechowski występuje jako jedna z głównych osób".
Wg sekeretarza generalnego SLD Krzysztofa Janika trudno 
powiedzieć, jakie poparcie może uzyskać Olechowski w wyborach 
prezydenckich. "Natomiast, co gorsze nie wiem także, jaki jest 
jego pomysł na Polskę, jaki program chciałby realizować."
#002785
Jako sukces negocjacyjny oraz sprawę o znaczeniu symbolicznym 
określił w piątek premier Jerzy Buzek zakończenie negocjacji w 
sprawie odszkodowań dla robotników przymusowych w III Rzeszy. 
Premier podkreślał, że choć w żaden sposób nie można wynagrodzić 
cierpień ofiar II wojny światowej, wypłata odszkodowań może być 
"pewnym zadośćuczynieniem". "Ta cała sprawa ma wielkie 
symboliczne znaczenie" - powiedział premier. "To dla każdego z 
nas, dla mnie także, jest spłata chociaż części długu wobec 
ofiar." Premier uznał, że wynegocjowanie kwoty 8 mld 250 mln 
marek bezpośrednio dla robotników przymusowych - "to rzeczywiście 
dużo". Umożliwi wypłatę dla Polski kwoty 1,9 mld marek. "To suma 
większa niż wszystkie odszkodowania, które strona niemiecka 
wypłaciła od czasu wojny do dzisiaj w krajach Europy Środkowo-
Wschodniej."
Szef rządu podziękował wszystkim, kórzy przyczynili się do 
zakończenia negocjacji - prezydentowi Niemiec Johannesowi Rau, 
który "przy tej okazji powiedział znamienne słowo przepraszam", 
kanclerzowi Gerhardowi Schroederowi, sekretarzowi stanu USA 
Madeleine Albright oraz jej zastępcy Stuartowi Eizenstatowi, 
Otto Lambsdorffowi, głównemu negocjatorowi ze strony 
niemieckiej, a także negocjatorom ze strony polskiej. Dodał, że 
"wzorowo" układała się współpraca Polski z partnerami z Europy 
Środkowo Wschodniej.
#002786
Premier Buzek powiedział, że nie będzie startował w wyborach 
prezydenckich. "To samo mówiłem pół roku temu i rok temu i nie 
zmieniam zdania." Marian Krzaklewski powiedział w piątek, że 
gdyby on nie kandydował, to najlepszym kandydatem AWS byłby 
premier Buzek.
#002787
"Nie będzie prawyborów w takiej koncepcji, jaka została 
przedstawiona" - powiedział w piątek przewodniczący AWS w 
porannej rozmowie z radiem PLUS. - "Jeśli (prawybory) miałyby być 
w koncepcji takich wyborów między ludźmi, to wtedy, gdy ja powiem 
jasno, że nie będę kandydował. Jeżeli ja będę kandydował, to 
sądzę, że po to, żebyśmy uzyskali zgodność przynajmniej 
większości ugrupowań, trzeba stworzyć inną formułę wspierania 
kandydatury, np. konwencje regionalne lub duża konwencja 
krajowa".
#002788
Zbezczeszczenie polskiej flagi jest aktem wandalizmu, któremu 
trzeba się zdecydowanie przeciwstawić - tak premier Jerzy Buzek 
skomentował zniszczenie polskiej flagi podczas demonstracji w 
Moskwie. "Ekscesy uliczne nie będą kształtowały stosunków polsko-
rosyjskich. Stanowczo odrzucamy w takich stosunkach język 
wrogości i nienawiści."
#002789
Rzecznik MSZ Paweł Dobrowolski powiedział, że ministerstwo 
zastanowi się jak zareagować na fakt oplucia polskiej flagi 
przez demonstrujących pod ambasadą polską w Moskwie. "Obrażanie 
symboli narodowych jest skandaliczne bez względu na to, gdzie 
się to dzieje. My rzeczywiście zastanowimy się co z tym zrobić. 
Pewnie ambasada zwróci się do miejscowych władz" - podkreślił 
Dobrowolski. "Mam nadzieję, że 30 komunistów nie zagrozi dalszym 
pogorszeniem stosunków polsko-rosyjskich."
Dobrowolski przypomniał, że w czwartek zakończyły się bardzo 
interesujące negocjacje konusularne polsko-rosyjskie, z których 
strona polska jest zadowolona. "To oznacza, że kontakt 
polityczny może być podtrzymywany, przynosi nam dobre relacje i 
dobre kontakty."
Zdaniem rzecznika najgorszą rzeczą jest rozmowa demonstrantów czy 
rozmowa ulic, które mówią raczej językiem nienawiści. Dodał, że 
według jego informacji, na 26 marca zaplanowana jest kolejna 
demonstracja pod konsulatem rosyjskim w Poznaniu. "Nie mam nic 
przeciwko demonstracjom, ale jeżeli są nacechowane nienawiścią i 
agresją drugiej strony, to są godne potępienia zarówno w Polsce,
jak i w Moskwie."
#002790
Marian Jurczyk jest "kłamcą lustracyjnym", bo w oświadczeniu 
lustracyjnym zataił, że w latach 70. SB zmusiła go do 
współpracy. Tak, już prawomocnie, uznał w piątek Sąd 
Lustracyjny. Podkreślił, że SB groziła Jurczykowi śmiercią, ale 
okoliczności nawiązania współpracy nie zwalniają z obowiązku 
napisania prawdy.
Marian Jurczyk (niezrzeszony senator) zapowiada kasację do Sądu 
Najwyższego. Nie ma to jednak wpływu na prawomocność wyroku, 
który oznacza, że przez 10 lat nie może on pełnić niektórych 
funkcji publicznych. Po opublikowaniu wyroku w "Monitorze 
Polskim" Marszałek Senatu stwierdzi wygaśnięcie z mocy prawa 
jego mandatu. W okręgu Jurczyka (Zachodniopomorskie) będą 
musiały odbyć się wybory uzupełniające.
#002791
z której najprawdopodobniej chciał się on zastrzelić. W czwartek 
nad ranem byłego szefa GUC i wicepremiera PRL Ireneusza Sekułę 
ciężko rannego po trzykrotnym postrzeleniu w klatkę piersiową i 
brzuch przewieziono do wojskowego szpitala w Warszawie. Po 
zabiegu chirurgicznym stan chorego jest "ciężki, ale 
stabilny".
Policja i prokuratura uważają, że Sekuła najprawdopodobniej 
chciał popełnić samobójstwo, trzykrotnie strzelając do siebie z 
legalnie posiadanego rewolweru. "Nie ma nowych okoliczności, 
które zmieniłyby naszą ocenę (że to była próba samobójcza - 
przyp. PAP) tego zdarzenia" - powiedziała w piątek PAP Bogna 
Bojko, rzeczniczka prasowa warszawskiej Prokuratury Rejonowej. W 
nocy ze środy na czwartek Sekuła zadzwonił do swojej córki. Ta 
skontaktowała się ze swoją matką (żoną Sekuły) i obydwie 
pojechały do biura, w którym chciał zastrzelić się b. 
wicepremier. Miał jeszcze tyle siły, aby otworzyć im drzwi. 
Zostawił również list pożegnalny. Proszona o komentarz do 
wypowiedzi rzecznika szpitala gdzie leży Sekuła, który mówił, że 
"trudno jest uwierzyć" by Sekuła mógł sam się trzykrotnie 
postrzelić, Bojko powiedziała: "Nie jestem wprawdzie lekarzem, 
ale z moich doświadczeń wynika, że +skuteczne+ postrzelenie się 
w klatkę piersiową jest bardzo trudne".
#002792
Klub SLD złoży we wtorek w Sejmie wniosek o wotum nieufności 
wobec ministra spraw wewnętrznych i administracji Marka 
Biernackiego. Według Sojuszu, minister nie wywiązuje się ze 
swoich podstawowych obowiązków. "Wniosek o wotum nieufności wobec 
Marka Biernackiego stanowi wyraz zaniepokojenia pogarszającą się 
sytuacją w kraju w zakresie bezpieczeństwa obywateli i porządku 
publicznego; z jednej strony ze wzrostu przestępczości, a z 
drugiej ze spadku wykrywalności przestępstw" - mówił w piątek 
dziennikarzom w Sejmie Jerzy Dziewulski.
#002793
Według Pentora, w marcu pogorszyły się notowania wszystkich 
ośrodków władzy. Zadowolenie ze sposobu sprawowania władzy przez 
prezydenta deklaruje 66 proc. badanych przez Pentor (w lutym 70 
proc.). Premier otrzymał 21 punktów procentowych, o 3 mniej niż 
w minionym miesiącu. Z działania rządu zadowolonych jest 15 
proc. ankietowanych (w lutym 20 proc.), tyle samo dobrze ocenia 
Sejm (w lutym 18 proc.). Senat w porównaniu z lutym (25 proc.) 
stracił 6 punktów. "Tak złych opinii ośrodki władzy politycznej 
nie notowały od kilku lat" - twierdzi Pentor.
Notowania SLD w porównaniu z lutym (45 proc.) wzrosły o 2 proc. 
Poparcie dla AWS i UW utrzymuje się na tym samym poziomie, co w 
minionym miesiącu - odpowiednio 17 i 12 proc. PSL straciło 4 
punkty - z 12 na 8 proc. Poparcie dla UP pozostało na tym samym 
poziomie - 5 proc.
Na Aleksandra Kwaśniewskiego głosowałoby 65 proc. wyborców (w 
lutym 67 proc.), na Andrzeja Olechowskiego 11 proc. (luty - 6 
proc.). Marian Krzaklewski mógłby liczyć na 6 proc. poparcia 
(luty - 3 proc.), Lech Wałęsa - tak jak w minionym miesiącu - na 
4 proc. Nie zmieniły się notowania Leszka Balcerowicza i 
Andrzeja Leppera - po 3 proc. Jan Olszewski otrzymałby 2 proc. 
poparcia (luty - 3 proc.), Jerzy Buzek - bez zmian - 2 proc.
#002794
Zakończony w piątek w Lizbonie szczyt Unii Europejskiej 
zapowiedział, że w ciągu 10 lat UE stanie się "najbardziej 
konkurencyjną i dynamiczną gospodarką" na świecie m.in. dzięki 
powszechnemu dostępowi do Internetu. Przywódcy Piętnastki 
zapewniali, że "Europa dogoni Amerykę" w zgodzie z własnym 
modelem "społecznej gospodarki rynkowej". UE musi postępować 
"zgodnie ze swoimi wartościami i koncepcjami społeczeństwa, 
mając również na uwadze zbliżające się poszerzenie" - głosi 
dokument końcowy szczytu.
Była to jedyna wzmianka o poszerzeniu Unii w tym dokumencie, 
zawierającym wiele zobowiązań, które wejdą do wspólnego dorobku 
UE i znajdą się na liście wymogów członkostwa.
Szczyt postanowił, że już w tym roku Unia uchwali przepisy 
dotyczące handlu za pośrednictwem Internetu i otworzy lokalne 
rynki dostępu do sieci, aby obniżyć ceny. Do końca 2001 wszystkie 
szkoły w Unii mają być podłączone do sieci.
Dane unijne z września 1999 świadczą, że liczba komputerów z 
podłączeniem do Internetu w Polsce sięgnęła 168 tysięcy, w 
Czechach 108 tysięcy na 10 mln ludności, na Węgrzech -111 
tysięcy. W Niemczech było 1,5 mln na 80 mln mieszkańców, a w 5-
milionowej Finlandii - 470 tysięcy!
Unia uważa, że jest zapóźniona w tym względzie w stosunku do 
USA, gdyż tylko 23 proc. firm i gospodarstw domowych jest w jej 
krajach członkowskich podłączonych do sieci, gdy w USA wskaźnik 
ten przewyższa 51 proc.
#002795
Organizacje żydowskie w USA chwalą papieża Jana Pawła II za 
wypowiedzi w Izraelu, chociaż wyrażają rozczarowanie, że w 
wystąpieniu w Instytucie Yad Vashem nie przeprosił za milczenie 
papieża Piusa XII na temat Holokaustu.
Oświadczenie w tym duchu złożył m.in. Komitet Żydów 
Amerykańskich (American Jewish Committte). "Komitet głęboko 
docenia historyczne wysiłki papieża Jana Pawła II na rzecz 
zaleczenia ran, które dzieliły Żydów i katolików, i na rzecz 
zacieśniania stosunków między naszymi społecznościami 
wyznaniowymi" "Przemówienie papieża w Yad Vashem było kolejnym 
ważnym krokiem w budowaniu pozytywnych stosunków katolicko-
żydowskich. Nie przyniosło jednak nic nowego. Chociaż wiele słów 
zostało wypowiedzianych, wiele też nie zostało wyartykułowanych. 
W przeszłości Jan Paweł II mówił o odpowiedzialności Kościoła 
katolickiego i tego zabrakło." 
Znacznie mniej krytycznie ustosunkowała się do przemówienia Ojca 
Świętego inna żydowska organizacja, Amerykański Kongres Żydowski 
(American Jewish Congress). W swoim oświadczeniu zaakcentowała 
wątki wystąpienia papieża potwierdzające jego wolę pojednania 
katolików z żydami, nazywając go "prawdziwym przyjacielem narodu 
żydowskiego".
#002796
Rosyjski MSZ skierował do polskiego Ministerstwa Spraw 
Zagranicznych notę, w której sugeruje, jak w tytule, wydanie 
zakazu "antyrosyjskich manifestacji zapowiedzianych na niedzielę 
w Poznaniu i Warszawie". Rosyjskie ministerstwo twierdzi, że ma 
informacje, iż przed ambasadą Federacji Rosyjskiej w Warszawie i 
konsulatem generalnym FR w Poznaniu, gdzie tego dnia będą 
otwarte komisje wyborcze, "znane ze skandalicznych działań 
komitety +Polska-Czeczenia+ i +Wolny Kaukaz+ zamierzają, za 
zgodą polskich władz, przeprowadzić manifestacje".
W niedzielę w Rosji odbędą się wybory prezydenckie. Poza 
granicami kraju, jak zwykle w takich przypadkach, obywatele mogą 
głosować w komisjach wyborczych w swoich placówkach 
dyplomatycznych.
#002797
Przyjęto ją na posiedzeniu Rady Bezpieczeństwa, które odbyło się 
w piątek w Kremlu pod kierownictwem p.o. prezydenta Władimira 
Putina. Wg agencji ITAR-TASS większe znacznie niż dotychczas 
przywiązuje się w niej do obrony interesów gospodarczych Rosji 
za granicą oraz do ochrony jej obywateli
Nowość polega na tym, że w porównaniu z koncepcją z roku 1993, 
jest ona "bardziej zbliżona do życia, do tych zadań, które 
rozwiązujemy wewnątrz kraju" - powiedział po posiedzeniu 
minister spraw zagraniczych Igor Iwanow. Wg niego w porównaniu z 
dokumentem z 1993 w nowej koncepcji bardziej szczegółowo 
sformułowano zadania w zakresie obrony obywateli rosyjskich poza 
granicami kraju i "wspierania interesów gospodarczych" Rosji.
#002798
Grupa kontaktowa ds. b.Jugosławii spotka się we wtorek w Paryżu 
na szczeblu dyrektorów politycznych z MSZ, by omówić sytuację w 
Kosowie - poinformowało w piątek francuskie MSZ. Przedstawiciele 
państw grupy - do której należą USA, Rosja, Francja, Niemcy, W. 
Brytania i Włochy - zbadają też możliwość spotkania na szczeblu 
szefów dyplomacji. Zorganizowanie takiego spotkania zasugerowała 
niedawno Francja, która od jakiegoś czasu zabiega o 
reaktywowanie nie działającej od roku grupy. Inicjatywę Paryża 
poparł przydent USA Bill Clinton w rozmowie z prezydentem 
Jacquesem Chirakiem. W paryskiej naradzie we wtorek wezmą udział 
także reprezentanci OBWE, Komisji Europejskiej, Portugalii, 
która przewodniczy obecnie UE, oraz Javiera Solany, wysokiego 
przedstawiciela UE ds. polityki zagranicznej i 
bezpieczeństwa.
Ostatnie ministerialne spotkanie grupy kontaktowej ds. dawnej 
Jugosławii odbyło się 23 lutego 1999 r. podczas rozmów 
pokojowych w Rambouillet w sprawie Kosowa. Rosjanie, przeciwni 
interwencji NATO, wycofali się po nim z grupy, protestując 
przeciwko rozwojowi wydarzeń w Kosowie.
#002799
- zapewnił prezydenta Słowacji Rudolfa Schustera szef polskiej 
dyplomacji Bronisław Geremek, który przebywał w Bratysławie z 
dwudniową wizytą. "Polska będzie towarzyszyć Słowacji w jej 
drodze do Unii Europejskiej, OECD i NATO."
Minister Geremek z uznaniem wyraził się o roli prezydenta, który 
stara się o równowagę na słowackiej scenie politycznej. 
"Słowacja jest dynamicznie rozwijającym się państwem, mającym 
swój udział w stabilizacji środkowej Europy."
#002800
Izba apelacyjna ONZ-owskiego trybunał ds. zbrodni wojennych w 
b. Jugosławii podniosła w piątek wyrok na bośniackiego Chorwata 
Zlatko Aleksovskiego z dwóch i pół do siedmiu lat więzienia. 
Aleksovski został uznany za winnego zbrodni na bośniackich 
Muzułmanach w czasie walk w Bośni w latach 1992-94. Wyrok 
pierwszej instancji sędziowie apelacyjni uznali za "wyraźnie 
nieodpowiedni" w stosunku do "powagi oskarżeń". "Izba pierwszej 
instancji popełniła błąd" - napisali w uzasadnieniu. Izba 
apelacyjna podkreśliła zwłaszcza, że Aleksovski jest 
odpowiedzialny za selekcjonowanie Muzułmanów, wykorzystywanych 
później jako żywe tarcze. Zarzut ten nie został wzięty pod uwagę 
wśród oskarżeń w pierwszej instancji.
#002801
Oskarżony o zbrodnie wojenne bośniacki Chorwat, 53-letni Mladen 
Naletilić, ps. "Tuta", który po raz pierwszy pojawił się w 
piątek przed trybunałem w Hadze, nie przyznał się do winy. 
Wstępne przesłuchanie utrudniał na wszelkie sposoby. Wydany we 
wtorek przez Chorwację po ponad roku zwlekania, ostatecznie 
odrzucił wszystkie 17 zarzutów postawionych mu przez prokuratora 
ONZ-owskiego trybunału ds. zbrodni wojennych w b.Jugosławii. 
Znaczenie jego procesu podkreślała obecność na sali głównej 
prokurator trybunału Carli Del Ponte.
#002802
Inflacja roczna w marcu spadnie do 10,1-10,2 proc. z 10,4 
proc. w lutym - poinformował wiceminister finansów Jarosław Bauc 
mówiąc o szacunkach Ministerstwa Finansów.
#002803
Możliwe jest kilkuprocentowe osłabienie złotego w nieodległym 
czasie - uważa wiceminister Bauc.
#002804
Członek Rady Polityki Pieniężnej Grzegorz Wójtowicz uważa, że 
sygnały spadku inflacji są jeszcze zbyt słabe, żeby RPP mogła 
rozluźnić politykę pieniężną.
#002805
Ostatnia wartość WIG 20 podczas piątkowych notowań ciągłych 
wzrosła w stosunku do fixingu o 1,5 proc. i wyniosła 2.445,7 
pkt. Na otwarcie sesji WIG 20 wynosił 2.421,8 pkt. i był 
wyższy o O,5 proc. niż podczas fixingu.
#002806
Podczas piątkowej sesji Giełdy Papierów Wartościowych wzrósł 
kurs 120 akcji, 64 spadł, a 37 nie zmienił się, w tym na rynku 
NFI wzrosły notowania dwóch funduszy, 10 spadły i trzech nie 
zmieniły się. Indeks rynku podstawowego WIG wzrósł o 1,7 
proc. do 22.387,9 pkt.
#002807
Po piątkowym fixingu widać, że trwający od końca lutego okres 
konsolidacji rynku, dobiega końca i prawdopodobnie znajdujemy 
się na początku kolejnej fali wzrostów - uważa Marek Pokrywka, 
makler DM BOŚ. W piątek kursy akcji większości spółek rynku 
podstawowego wzrosły. W dogrywce przeważał popyt, a zwyżki cen 
zostały potwierdzone zwiększonymi obrotami.
WIG 20 wzrósł o 1 proc. do 2.410,1 pkt., a WIG o 1,7 proc. 
do 22.387,9 pkt.
"Prawdopodobnie znajdujemy się na początku kolejnej fali 
wzrostowej, która ma szanse wynieść WIG 20 do około 3.300 pkt." -
powiedział makler.
#002808
W najbliższym czasie Giełda Papierów Wartościowych zniesie 
kapitał akcyjny i zysk jako kryteria wejścia akcji spółki do 
obrotu giełdowego.
#002809
W piątek złoty wzmocnił się o 0,17 proc. wobec czwartkowego 
zamknięcia i osiągnął o godzinie 14.30 poziom 7,3 proc. powyżej 
parytetu.
#002810
Zwiększenie eksportu polskiej energii elektrycznej do Niemiec ma 
zapewnić spółka Polenergia, utworzona w piątek przez Polskie 
Sieci Elektroenergetyczne SA z niemiecką firmą PreussenElektra 
A.G. i Kulczyk Holding SA.
#002811
Ponad połowa (56 proc.) Polaków, ankietowanych w marcu przez 
Pentor, ocenia obecną sytuację ekonomiczną kraju jako złą. 9 
proc. uważa, że jest ona dobra. Przeszło jedna trzecia (35 
proc.) nie ma zdania.
#002812
Powszechne Towarzystwo Emerytalne Nationale-Nederlanden 
zanotowało od listopada 1998 r. do końca ubiegłego roku 103,76  
mln zł straty.
#002813
Wirtualna Polska prawdopodobnie zaproponuje inwestorom nową 
emisję akcji, która proporcjonalnie obniży udziały 
dotychczasowych akcjonariuszy.
#002814
Do 10 kwietnia przedłużono terminprzyjmowania zapisów na 
sprzedaż akcji ZPW Grajewo SA, w wezwaniu ogłoszonym 16 lutego 
tego roku przez Pfleiderer Holzwerkstoffe GmbH.
#002815
MostStal Radomsko Sp. z o.o. złożyła w sądzie rejonowym wniosek 
o ogłoszenie upadłości spółki Mostostal Poznań SA, w której 52,6 
proc. kapitału i głosów na WZA ma Budimex SA.
#002816
Merloni Elettrodomestici, włoska firma produkująca sprzęt AGD, 
chce do 2001 r. zwiększyć do 15 proc. udział w polskim rynku 
sprzedaży kuchenek.
#002817
Ukraina będzie miała realne wyniki gospodarcze, jeżeli utrzyma 
się wola polityczna popierania obecnej kompetentnej ekipy - 
ocenił w piątek w Kijowie Leszek Balcerowicz na zakończenie 
dwudniowej wizyty na Ukrainie.
#002818
Szef ukraińskiej kompanii "Naftogaz Ukraina" i jednocześnie 
czołowy oligarcha Ihor Bakaj podał się w piątek do dymisji. Od 
kilku miesięcy krytykowała go wicepremier Julia Tymoszenko.
#002819
angielski artysta rockowy, rozpoczyna kilkumiesięczne 
tournee po Europie. Będzie promować album "No Ordinary World". W 
Polsce wystąpi jeszcze w Poznaniu i Warszawie.
#002820
Nocą z niedzieli na poniedziałek poznamy tegorocznych laureatów 
Oscarów. Faworytem w głównej kategorii - najlepszy film - jest 
"American Beauty" Sama Mendesa. Oscara za całokształt twórczości 
odbierze twórca "Pana Tadeusza" Andrzej Wajda.
#002821
Krótko przed uroczystością rozdania Oscarów krakowski Znak wydał 
autobiografię Andrzeja Wajdy - "Kino i reszta świata". Reżyser 
opowiada w książce o swoim dzieciństwie, czasach wojny, 
inspiracjach sztuką i o własnych filmach.
#002822
"Tygodnik Powszechny" - jedno z pism najbardziej zasłużonych dla 
polskiej kultury - ukazuje się już od 55 lat. Pierwszy numer 
"Tygodnika" wyszedł 24 marca 1945 roku. Jubileusz 55-lecia 
istnienia pisma obchodzony będzie w Krakowie w dniach 1 i 2 
kwietnia.
#002823
Słynna wiolonczelistka Natalia Gutman wystąpi w Warszawie w 
niedzielę w Studio Koncertowym Polskiego Radia im. 
Lutosławskiego. Wykona Koncert wiolonczelowy a-moll Camille'a 
Saint-Saensa.
#002824
Muzykowanie zainspirowane tureckimi rytmami, "warsztat" ceramiki 
iznickiej, zmysłowy taniec turecki -to tylko niektóre atrakcje 
przewidziane w ramach organizowanych przez Muzeum Narodowe w 
niedzielę Dni Tureckich.
#002825
Ryszard Czernow z Tych zdobył główną nagrodę w Ogólnopolskim 
Konkursie Fotograficznym "Cyberfoto 2000". W piątek w 
Częstochowie otwarto wystawę prezentującą prace nadesłane na 
konkurs.
#002826
Na tegorocznych Międzynarodowych Targach Książki we Frankfurcie 
nad Menem Polskę będzie reprezentować około 350 wydawnictw - 
poinformował w piątek w Lipsku pełnomocnik polskiego ministra 
kultury Marek Krawczyk. Polska będzie krajem wiodącym 
frankfurckich targów, które odbędą się 17-23 października. 
Patronat nad polską ekspozycją objął prezydent Aleksander 
Kwaśniewski.
#002827
Brytyjski historyk zajmującysię historią Polski, autor dzieła 
"Boże igrzysko. Historia Polski" wydanego w 1981 został 
wyróżniony w ten sposób m.in. za popularyzację historii 
Polski w świecie oraz za przywracanie Polsce należytego miejsca w 
historiozofii europejskiej. "Potrafił przełamać dawne, wynikające 
z niewiedzy lub uprzedzeń istniejące na Zachodzie stereotypy o 
Polsce" - powiedział w laudacji prof. Bogusław Cygler z UG. Dodał 
też, że Davies wypełniając białe plamy wiedzy o Polsce na 
Zachodzie, robił to w sposób przystępny dla zwykłego czytelnika. 
"Doskonały język literacki, duża doza ironii i humoru" - 
wymienił niektóre cechy pisarstwa Daviesa.
Dowcipu nie brakowało Daviesowi również podczas wykładu po 
otrzymaniu wyróżnienia. "Gdańsk jest miastem Fahrenheita, którego 
sposób liczenia temperatury wolę od Celsjusza. Na tej sali mamy 
teraz chyba 68 stopni, a nie 20" - powiedział naukowiec wywołując
aplauz wypełnionej po brzegi auli UG.
#002828
Na stwardnienie rozsiane (SM) choruje ok. 60 tys. Polaków. Od 
początku wejścia w życie reformy zdrowia walczą o przywrócenie 
refundacji leków.
#002829
Matki, które wydają na świat dzieci z niedoborem wagi, są 
szczególnie narażone na choroby serca i naczyń wieńcowych. 
Wykazały to badania zespołu dra George'a Daveya Smitha z 
Uniwersytetu Bristol, omówione w najnowszym wydaniu pisma 
"British Medical Journal".
#002830
Światowa Organizacja Zdrowia (WHO) w piątek - dzień obchodzony 
jako Światowy Dzień Zapobiegania i Zwalczania Gruźlicy - 
ostrzegła przed dramatycznym wzrostem przypadków tej choroby. W 
raporcie opublikowanym z tej okazji WHO zwróciła też uwagę na 
powstawanie nowych, odpornych szczepów bakteryjnych. 
#002831
Akcje firmy Johnson and Johnson spadły w piątek prawie o 10 
procent w związku z ogłoszeniem, wieczorem poprzedniego dnia, że 
firma ta wstrzymuje sprzedaż leku Propulsid. Ten lek przeciw 
zgadze, na rynku amerykańskim od 1993 roku, jest jednym z 
najlepiej sprzedających sie specyfików Johnson and Johnson (950 
milionów USD rocznie). Okazało się jednak, że jego działania 
uboczne - m.in. zaburzenia rytmu serca - mogą być groźne dla 
życia.
#002832
Mutacja białka zawartego w niektórych receptorach komórek może 
przyspieszać rozwój choroby AIDS w organizmie.
#002833
Tajemnicze struktury pyłowe w głowie komety Halleya ujawniły 
polskie badania - poinformował PAP dr Paweł Oberc z Centrum Badań 
Kosmicznych PAN.
#002834
W Japonii w ubiegłym roku urodziło się najmniej dzieci od czasu 
zakończenia wojny - wynika z danych statystycznych, 
przedstawionych w piątek w Tokio. Liczba urodzeń w Japonii w 1999 
r. wzrosła zaledwie o 0,16 procent i była najniższa od 1945 r.
#002835
Ministerstwo Sprawiedliwości USA rozpoczęło dochodzenie w 
sprawie poczty elektronicznej do Białego Domu, której część 
zaginęła, prawdopodobnie z powodu niesprawności komputerów.
Ma ono wyjaśnić, czy korzystając z awarii nie próbowano - jak 
twierdzą republikańscy oskarżyciele administracji - ukryć 
dowodów w aferach w Białym Domu, m.in. z Moniką Lewinsky, i z 
finansowaniem kampanii wyborczej Demokratów w 1996 roku.
Wskutek błędu w oprogramowaniu komputery nie zachowały w swych 
archiwach tysięcy e-maili do około 500 pracowników Białego Domu. 
Listy te mogły stanowić materiał dowodowy w sprawach 
wspomnianych afer, badanych przez niezależnego prokuratora 
Starra, specjalny zespół w Ministerstwie Sprawiedliwości do 
badania skandalu z finansowaniem kampanii oraz komisje 
Kongresu.
Zaginioną pocztę elektroniczną można odzyskać, ale wg 
pracowników Białego Domu będzie to kosztowało 3 miliony dolarow 
i może potrwać dwa lata.
Republikański kandydat na prezydenta, gubernator Teksasu George 
W.Bush, powiedział, że sprawa e-maili wymaga wyjaśnienia i rzuca 
cień na jego rywala, wiceprezydenta Gore'a. "Bardzo chciałbym 
się dowiedzieć, gdzie są te listy i co w nich było" - oświadczył 
Bush.
#002836
Łódzka policja i UOP zatrzymały właścicielkę firmy odzieżowej 57-
letnią Jadwigę S., podejrzewaną o udział w zorganizowanej grupie 
przestępczej, która wyłudziła od Skarbu Państwa zwrot ponad 20 
mln zł nienależnego podatku VAT. "Jadwiga S. podejrzewana jest 
też o fałszowanie i niszczenie dokumentów" - powiedział rzecznik 
łódzkiej delegatury UOP por. Artur Wójciak. Wg rzecznika 
łódzkiej policji nadkomisarza Jarosława Bergera, działalność 
Jadwigi S. - utworzyła ona łańcuch firm - dała początek wielkiej 
grupie przestępczej, którą organy ścigania nazwały "ośmiornicą 
2", ze względu na personalne powiązania grupy z tzw. "łódzką 
ośmiornicą".
Policja poszukuje męża zatrzymanej kobiety, byłego policjanta.
Z dotychczasowych ustaleń śledztwa w sprawie "ośmiornicy 2" 
wynika, że w procederze brało udział ok. 130 podmiotów 
gospodarczych. Część firm założono tylko po to, by prowadziły 
fikcyjną działalność, pozostałe - zajmowały się procederem przy 
okazji legalnych działań. Przedmiotem fikcyjnych transakcji były 
przeważnie tkaniny.
#002837
Dopiero za ok. 3 tygodnie, gdy wpłynie opinia balistyczna, 
prokuratura zdecyduje, czy przedstawić komuś zarzuty w sprawie 
śmierci weterynarza, którego postrzelił policjant uczestniczący 
w obławie na zbiegłego w Warszawie z cyrku tygrysa.
#002838
Pierwsza rozprawa w procesie trzech osób,w tym duchownego, 
oskarżonych o udział w wykorzystywaniu seksualnym 15-letniego 
chłopca odbyła się w piątek przed Sądem Rejonowym w Katowicach. 
Sąd wyłączył jawność rozprawy.
#002839
13 milionów złotych wyłudzili mężczyźni, którzy nielegalnie 
handlowali mięsem wieprzowym.
#002840
Legnicka policja rozbiła gang złodziei specjalizujących się w 
kradzieżach samochodów marki fiat 126p.
#002841
Podczas czwartkowej akcji policji przeciw przestępczości 
samochodowej w Warszawie skradziono siedem samochodów. Zwykle w 
godzinach, w których trwała akcja, ginie ich dwadzieścia.
#002842
Prawie 40 tys. zł zrabowali w piątek z Banku Spółdzielczego w 
Lubsku dwaj zamaskowani mężczyźni. Bandytów zatrzymano.
#002843
Około 80 tysięcy złotych padło w piątek łupem dwóch przestępców, 
którzy napadli na kantor w centrum Szczecina.
#002844
Policjant wraz ze strażakiem uratowali w piątek kobietę, która 
wpadła w Opolu do Odry - poinformowało Biuro Prasowe tamtejszej 
Komendy Wojewódzkiej Policji. Początkowo ratownikom wydawało 
się, że rzeką płynie marzanna.
W piątek rano policja otrzymała zgłoszenie o ludzkiej postaci 
płynącej Odrą przez centrum miasta. Na miejsce wysłano policyjny 
radiowóz. Początkowo funkcjonariusze sądzili, że płynąca 
środkiem rzeki nieruchoma postać jest kukłą marzanny. Gdy jednak 
rzekoma kukła poruszyła ręką, przystąpiono do akcji. Silny prąd 
sprawił, że ratownikom nie udało się dopłynąć pontonem do 
poszkodowanej. Jeden z policjantów i strażak rzucili się do wody 
i wyciągnęli 36-letnią kobietę.
Ustalono wstępnie, że kobieta przypadkiem ześlizgnęła się do 
rzeki w rejonie opolskiej wyspy Bolko. W zimnej wodzie 
utrzymywała się tylko dzięki temu, że w obawie przed utonięciem 
pozwoliła się nieść nurtom rzeki. Kobietę z objawami silnego 
wychłodzenia organizmu przewieziono do Wojewódzkiego Centrum 
Medycznego.
#002845
Czek na 50 tysięcy dolarów i bilet wstępu na niedzielną 
ceremonię rozdania filmowych Oscarów otrzymał Willie Fulgear w 
nagrodę za znalezienie 52 zaginionych przed tygodniem statuetek 
przygotowanych dla laureatów. Nagrodę ufundowała kompania 
kurierska Roadway Express, która tradycyjnie obsługuje 
Amerykańską Akademię Filmową. W związku z zaginięciem statuetek 
został aresztowany jeden z kierowców Roadway Express.
#002846
W piątek zastrajkowała we Włoszech część kontrolerów lotów i 
obsługi radarów, w sobotę rozpoczyna się 24-godzinny strajk 
kolejarzy, a na poniedziałek akcję strajkową zapowiedzieli 
pracownicy Banca d'Italia. Ucierpieli już polscy pasażerowie.
#002847
Wielkie oburzenie wywołała jedna z południowo- koreańskich 
cukierni, która do reklamy wykorzystała postać ... 
Adolfa Hitlera. Aktor grający przywódcę Trzeciej Rzeszy 
zachwalał na ekranie wyroby firmy pozdrawiając widzów uniesioną 
dłonią.
#002848
Czeski wydawca odrzucił żądania niemieckiej ambasady dotyczące 
wycofania opublikowanej właśnie książki Hitlera "Mein Kampf". 
Michal Żitko oświadczył, że publikacja książki nie jest 
nawoływaniem do nazizmu, a czytelnikom powinno przysługiwać 
prawo do zapoznania się z jej treścią.
#002849
W Japonii w ubiegłym roku urodziło się najmniej dzieci od czasu 
zakończenia wojny - wynika z danych statystycznych, 
przedstawionych w piątek w Tokio. Liczba urodzeń w Japonii w 1999 
r. wzrosła zaledwie o 0,16 procent i była najniższa od 1945 r.
#002850
Mistrz olimpijski w biegach na 200 i 400 m z Atlanty (1996), 
Amerykanin Michael Johnson osiągnął najlepszy w historii lekkiej 
atletyki wynik na dystansie 300 metrów - 30,85 s, podczas 
piątkowego mityngu w Pretorii, w RPA. 
#002851
Były reprezentant Brazylii w  piłce nożnej, Socrates został 
zwolniony z funkcji trenera  prowincjonalnego klubu Cabo 
Frio.
#002852
Międzynarodowa Federacja Piłki Nożnej(FIFA) zaakceptowała w 
piątek, na czas igrzysk olimpijskich w Sydney, standardy MKOl 
dotyczące traktowania pozytywnych wyników testów antydopingowych 
na obecność nandrolonu.
#002853
Najprawdopodobniej 17 czerwca Andrzej Gołota stoczy w 
poznańskiej hali "Arena" bokserską walkę z Niemcem Mario 
Schiesserem.
#002854
Francuz Laurent Jalabert wygrał kolarski wyścig dookoła 
Katalonii. Jego zwycięstwem zakończyła się druga część piątego, 
ostatniego etapu, którym była jazda na czas długości 12 km 
dookoła Barcelony.
#002855
Lokomotiw Moskwa pokonał w piątek 1:0 CSKA Moskwa w meczu 
pierwszej kolejki ekstraklasy piłkarskiej Rosji. Inaugurację 
sezonu ligowego zakłóciły bójki kibiców obu zespołów.
#002856
Zespół Danii (kapitan Auken) zdobył w Bellarii złoty medal 
mistrzostw Europy brydżowych teamów mikstowych po zwycięstwie w 
finałowym meczu nad Niemcami (Maybach) 66:62.
#002857
Sportowe spółki akcyjne, jeżeli zechcą przystąpić do rozgrywek 
ligowych w miejsce sekcji stowarzyszenia, będą musiały przejąć 
wszystkie ich zobowiązania - zdecydował w piątek Zarząd PZPN. 
Gdy tak nie stanie się, SSA będą musiały rozpocząć 
rywalizację od najniższej klasy rozgrywkowej.
#002858
Złoty medal żeglarskich mistrzostw świata w klasie 49er, które 
odbywały się na wodach u wybrzeży meksykańskiej miejscowości 
Guaymas, zdobyli Hiszpanie Santiago Lopez Vazquez i Javier De La 
Plaza.
#002859
Komitet Wykonawczy Międzynarodowej Federacji Piłki Nożnej (FIFA) 
przegłosował wprowadzenie zharmonizowanego, światowego 
kalendarza piłkarskiego, począwszy od 2004 roku, mimo braku 
pełnego poparcia dla tego planu.
#002860
Trener piłkarskiej reprezentacji Jerzy Engel twierdzi, że 
przekonał się już do kilku piłkarzy. Są wśród nich m.in. "jeden 
z najlepszych bramkarzy w Europie Jerzy Dudek" oraz cały blok 
defensywny, który dobrze wypadł w meczu z Francją.
#002861
Kazimierz Bafia (Wisła Zakopane) zdobył w Zakopanem złoty medal 
mistrzostw Polski w kombinacji norweskiej. Wyprzedził on Daniela 
Bachledę (WKS Zakopane) i Tomisława Tajnera (Wisła Wisła).
#002862
55 procent Polaków twierdzi, że zupełnie nie interesuje się 
piłką nożną. Dane pochodzą z ogólnopolskiego sondażu 
przeprowadzonego przez DEMOSKOP na 999-osobowej próbie Polaków 
powyżej 15 roku życia.
#002863
Chelsea Londyn - FC Barcelona, Valencia - Lazio Rzym, Real 
Madryt - Manchester United i FC Porto - Bayern Monachium to pary 
ćwierćfinałowe piłkarskiej Ligi Mistrzów. Losowanie odbyło się w 
piątek w Nyonie w Szwajcarii.
#002864
Galatasaray Stambuł - Leeds United oraz Arsenal Londyn - Racing 
Lens to pary półfinałowe piłkarskiego Pucharu UEFA. Losowanie 
odbyło się w piątek również w Nyonie.
#002865
Od rekordu świata rozpoczęła się w czwartek w Aquatic Center w 
Minneapolis najbardziej prestiżowa impreza dla amerykańskich 
pływaków - akademickie mistrzostwa NCAA. Anthony Ervin 50 m st. 
dowolnym przepłynął w 21,21.
#002866
Podczas tych samych mistrzostw student drugiego roku 
Uniwersytetu Virginia, Ed Moses ustanowił rekord świata na 
dystansie 100 m st. klasycznym, na krótkim basenie - wynikiem 
58,05 s. Poprawił dotychczasowy rekord - 58,51 Rosjanina Romana 
Słudnowa, ustanowiony w czasie ubiegłotygodniowych mistrzostw 
świata w Atenach.
#002867
Jarosław Wierczuk, polski kierowca wyścigowy, zadebiutuje w 
najbliższą niedzielę w japońskiej Formule Nippon, w której 
uczestniczą auta z silnikami o pojemności trzech litrów, 
zbliżone konstrukcyjnie do bolidów Formuły 3000, ale osiągające 
większe prędkości.
#002868
Koszykarze Milwaukee Bucks, desperacko walczący o udział w play 
off, sprawili dużą niespodziankę wygrywając 105:84 w hali 
Indiany Pacers.
#002869
Hokeiści New York Rangers przegrali w hali Madison Square Garden 
z zespołem Washington Capitals 1:4. Dwie ostatnie bramki 
stracili, gdy grali z przewagą jednego zawodnika.
#002870
Zespoły Niemiec (kapitan Maybach) i Danii (Auken) zagrają w 
finale mistrzostw Europy brydżowych teamów mikstowych, które 
odbywają się w Bellarii. W meczu o trzecie miejsce spotkaja się 
Rosja (Wolina) i Francja (Tissot).
#002871
Amerykanin Michael Chang wyeliminował w pierwszej rundzie 
turnieju tenisowego w Miami (suma nagród 5,725 mln USD), Juana 
Antonio Marina (Kostaryka) 6:3, 6:4.
#002872
Zajmujący ostatnie miejsce w niemieckiej ekstraklasie 
piłkarskiej MSV Duisburg zwolnił trenera Friedhelma Funkela. W 
zespole tym występuje Piotr Reiss.
#002873
Piłkarze FC Barcelona i Arsenalu Londyn według londyńskich 
bukmacherów są faworytami rozgrywek pucharowych. Na sukces FC 
Barcelona w Lidze Mistrzów przyjmowane są zakłady w relacji 3-1; 
na Arsenal w Pucharze UEFA 5-4.
#002874
W sobotę ma Mazurach i Podlasiu pogodnie. W pozostałej 
części kraju zachmurzenie umiarkowane i duże, miejscami opady 
deszczu. W Małopolsce dość intensywne. Temp. maks. od 6 do 10 
st. Wiatr słaby i umiarkowany, z kierunków południowych.<
W niedzielę pochmurno z rozpogodzeniami. Miejscami opady 
deszczu, a na Pomorzu i w Wielkopolsce w dzień możliwe burze. 
Nad ranem i przed południem lokalne mgły. Temp. min. od 1 do 5 
st. Temp. maks. od 8 st. na Suwalszczyźnie do 14 st. na Śląsku. 
Wiatr słaby i umiarkowany, z kierunków południowych.
#002875
Niedzielna msza święta w Bazylice Grobu Pańskiego stanowiła 
religijną kulminację i zarazem zakończenie pielgrzymki papieża 
Jana Pawła II do Ziemi Świętej. Wieczorem Jan Paweł II odleciał 
do Rzymu.
"Moja jubileuszowa pielgrzymka drogą zbawienia (...) 
zaprowadziła mnie do Ziemi Świętej" - powiedział papież w 
homilii, wygłoszonej podczas mszy. "Z Nazaretu, gdzie Jezus 
został poczęty z Dziewicy Maryi za sprawą Ducha Świętego, 
dotarłem do Jerozolimy, gdzie +pod Poncjuszem Piłatem umarł i 
pogrzebion+".
"Zmartwychwstanie Jezusa jest ostatecznym spełnieniem wszystkich 
Bożych obietnic i zaczątkiem nowej odrodzonej ludzkości (...) 
Tutaj przy Świętym Grobie i Golgocie, gdy odnawiamy nasze 
wyznanie wiary w Boga Zmartwychwstałego, czyż możemy wątpić, iż 
przez potęgę Ducha Prawdy dana nam będzie siła do 
przezwyciężania naszych podziałów i do wspólnego działania w 
celu zbudowania przyszłości opartej na pojednaniu, jedności i 
pokoju?". 
Przed mszą papież nawiedził główne miejsca kultu muzułmańskiego 
i judaistycznego w Jerozolimie - meczet Al-Aksa i Ścianę Płaczu, 
pozostałą po świątyni żydowskiej. Po odmówieniu pod Ścianą 
Płaczu łacińskiej modlitwy "O błogosławieństwo dla Domu Dawida i 
pokój dla murów Jerozolimy" włożył w szczelinę muru kartkę z 
tekstem prośby o wybaczenie win katolików wobec Żydów, opatrzoną 
swoim własnoręcznym podpisem. 
W sobotę w Bazylice Zwiastowania w Nazarecie papież modlił się o 
"wielką odnowę wiary". Zaapelował również o obronę rodziny przed 
zagrożeniami dnia codziennego. 
Po powrocie do Jerozolimy udał się na Górę Oliwną. Celem jego 
odwiedzin był Kościół Narodów, zwany także Bazyliką Konania, 
zbudowany w 1924 r. w miejscu, gdzie modlił się Jezus. Jan Paweł 
II zwiedził Ogród Oliwny i długo, w skupieniu modlił się w 
Kościele Narodów. Również w sobotę odbył w Jerozolimie spotkanie 
ekumeniczne z patriarchą greckoprawosławnym Diodorosem. 
"Przebieg wizyty papieża przeszedł wszelkie oczekiwania i 
wierzę, że kładzie kres erze tarć i konfliktów między katolikami 
a narodem żydowskim" - powiedział Minister ds. Jerozolimy Haime 
Ramon. Wyraził papieżowi uznanie za to, że "ani przez chwilę nie 
wszedł w swych przemówieniach i homiliach na teren polityczny". 
#002876
Generał Tadeusz Wilecki będzie kandydował na urząd prezydenta. 
Podczas sobotniego spotkania Społecznego Komitetu na rzecz jego 
prezydentury, Wilecki oficjalnie potwierdził swój start w 
wyborach prezydenckich. "Silny człowiek na trudne czasy" - pod 
takim hasłem generał Wilecki rozpoczął swoją kampanię 
prezydencką.
"Mam poparcie kilkudziesięciu różnych ugrupowań politycznych 
i stowarzyszeń. Nie ukrywam, że są to nowe siły, liczę także 
na poparcie wszystkich zdroworozsądkowo myślących Polaków, to 
znaczy tych ludzi, którzy są niezadowoleni z sytuacji w kraju, 
którzy widzą osłabienie państwa, widzą zanik bezpieczeństwa, 
upadek autorytetów, chorobę moralną i etyczną w państwie" - mówił 
Wilecki.   
#002877
W drugim dniu obrad VII Kongresu PSL delegaci przyjęli m.in. 
uchwałę, że 15 kwietnia konwencja wyborcza PSL wyłoni i 
przedstawi społeczeństwu kandydata ludowców w wyborach 
prezydenckich. 
W innej uchwale PSL zwróciło się do rządu o odtajnienie 
wszystkich dokumentów pochodzących z lat 1944-1956 dotyczących 
osób prześladowanych, okoliczności ich prześladowań oraz 
zbrodniarzy i ich pomocników biorących udział w represjach.
#002878
Przebywający z wizytą w Polsce szefowie parlamentów z państw 
Inicjatywy Środkowoeuropejskiej poparli w sobotę walkę z 
korupcją w ich krajach i program ustabilizowania sytuacji na 
Bałkanach. Na prośbę Siamiona Szareckiego, przewodniczącego 
opozycyjnej Izby Najwyższej Białorusi, uczestnicy warszawskiej 
konferencji Inicjatywy Środkowoeuropejskiej wyrazili poparcie 
dla działań demokratycznych sił na Białorusi, których celem jest 
zachowanie niepodległości i suwerenności tego kraju. 
Inicjatywa Środkowoeuropejska powstała w 1989 r. z inicjatywy 
Austrii, Jugosławii, Węgier i Włoch. Obecną nazwę przyjęto w 
1992 r. W tym samym roku do ISE dołączyła Polska. Obecnie w 
skład ISE wchodzi 16 państw regionu. 
#002879
Sojusz Młodej Lewicy zaapelował w sobotę do Aleksandra 
Kwaśniewskiego, by oficjalnie zgłosił swoją kandydaturę w 
wyborach prezydenckich. SML zadeklarował, że "z całym zapałem" 
będzie działać na rzecz jego reelekcji. Podczas I Kongresu 
Stowarzyszenia SML, który odbył się w Warszawie, jego 
przewodniczącym został Grzegorz Pietruczuk. 
#002880
Zdaniem Stanisława Cioska, doradcy prezydenta RP ds. 
zagranicznych, Polska powinna współkształtować opinię państw 
Unii Europejskiej w sprawach Rosji i podpowiadać im, jak 
wypracować wspólny program dla Federacji Rosyjskiej.
"Polska nie ma szans ogłaszania własnego planu wobec Rosji. 
Rosjanie tego od nas nie przyjmą" - powiedział Ciosek w sobotę w 
Krakowie podczas seminarium "Polska strategia wobec Rosji".
#002881
Przeciwko spodziewanemu wyborowi Władimira Putina na prezydenta 
Rosji protestowali w niedzielę w Warszawie członkowie Komitetu 
Polska-Czeczenia. Zarzucili Putinowi, że chce zdobyć władzę 
dzięki wojnie w Czeczenii.
W demonstracji wzięli udział także przedstawiciele Czeczenii:
Ramzan Ampugajew uważany przez Komitet za przedstawiciela 
Czeczeńskiej Republiki Iczkerii w Polsce i wiceprzewodniczący 
nieuznawanego przez Rosję parlamentu czeczeńskiego Sejłan 
Beszajew.
Około 100 młodych osób - sympatyków i członków Komitetu Wolny 
Kaukaz - demonstrowało w niedzielę przed Konsulatem Generalnym 
Federacji Rosyjskiej w Poznaniu. Nie zanotowano żadnych 
incydentów.
Ambasada Federacji Rosyjskiej w Warszawie uznała wydanie przez 
władze samorządowe Poznania i Warszawy zezwolenia na 
manifestacje w pobliżu rosyjskich placówek dyplomatycznych w 
dniu wyborów prezydenckich za "nieprzyjazny krok" ze strony 
polskiej.
#002882
Ok. 150 antyfaszystów protestowało w sobotę w Warszawie 
przeciwko faszyzmowi i deportacjom. Uczestnicy przeszli ulicami 
stolicy silnie ochraniani przez kordon policji.
"Nie dajmy odnowić się faszyzmowi. Wołajmy +nie+ dla rasizmu, 
faszyzmu i nietolerancji" - skandowali uczestnicy.
#002883
Niektórzy najstarsi emeryci i renciści uprawnieni do rekompensat 
mieli w sobotę kłopoty z odbiorem pieniędzy. Rzecznik PKO BP 
Janusz Ostaszewski powiedział PAP, że "w pierwszym dniu wypłat 
zawiodła technika". Bank był zaskoczony tak dużą liczbą osób, 
które już pierwszego dnia zgłosiły się po odbiór pieniędzy. 
Ostaszewski wyjaśnił, że każda wypłata musi być potwierdzona w 
centralnej bazie danych i z tym były w sobotę kłopoty. Wystąpiły 
one zwłaszcza w dużych aglomeracjach.
#002884
Na Władimira Putina oddano 50,01 proc. głosów, a na Giennadija 
Ziuganowa 30,77 proc. - brzmią wstępne wyniki rosyjskich wyborów 
prezydenckich po podliczeniu 46,94 proc. oddanych głosów, podane 
przed północą czasu warszawskiego. Gdyby tak zakończyły się 
wybory, Putin zostałby wybrany na prezydenta już w pierwszej 
turze. 
Frekwencja wyborcza w wyborach wyniosła 65,83 proc. - brzmią 
wstępne szacunki podane przez tamtejszą Centralną Komisję 
Wyborczą. Oznacza to, że wybory są ważne. 
Według danych z wcześniejszych godzin, na trzecim miejscu jest 
popularny na Syberii gubernator obwodu kemerowskiego Aman 
Tulejew z 6,78 proc. Czwarte miejsce zajął lider liberalnego 
"Jabłoka" Grigorij Jawlinski z 5,22 proc. głosów, a piąty jest 
nacjonalista Władimir Żyrinowski (3,55 proc.). 
Tymczasem moskiewska policja otrzymała wiadomość o podłożeniu 
ładunku wybuchowego w sali, gdzie znajduje się Federalne Centrum 
Informacyjne "Wybory 2000" i skąd są transmitowane bieżące 
informacje o wynikach wyborów prezydenckich. Salę oraz 
przylegające do niej pomieszczenia przeszukują saperzy. 
#002885
Setki milicjantów wspierane przez siły resortu spraw 
wewnętrznych udaremniły w sobotę, w dniu Święta Niepodległości, 
przeprowadzenie w stolicy Białorusi, Mińsku, manifestacji 
przeciw łamaniu praw człowieka w tej republice. Białoruska 
milicja rozpędziła tysiące demonstrantów przy użyciu pałek. 
Zatrzymano kilkaset osób, w tym posła AWS Mariusza Kamińskiego i 
grupę członków Ligi Republikańskiej. 
Święto Niepodległości białoruska opozycja chciała uczcić 
wielotysięcznym pochodem. Władze Mińska nie wydały zgody na 
pochód, zezwoliły jedynie na mityng na obrzeżach miasta. 
Kamiński miał wręczyć politykom opozycyjnego Białoruskiego 
Frontu Narodowego list przewodniczącego AWS Mariana 
Krzaklewskiego, w którym solidaryzuje się on "z wszystkimi 
białoruskimi patriotami". Po czterech godzinach, dzięki 
interwencji konsularnej, dziewięciu członków Ligi 
Republikańskiej, w tym Kamiński, odzyskało wolność.
Po powrocie do Polski Kamiński powiedział PAP, że użycie siły 
przez Łukaszenkę w celu niedopuszczenia do manifestacji opozycji 
dowodzi, że panuje tam reżim i dyktatura.
Białoruskie Stowarzyszenie Dziennikarzy - skupiające 
dziennikarzy niezależnych i opozycyjnych - domaga się dymisji 
ministra spraw wewnętrznych Jurija Siwakowa, obarczając go 
odpowiedzialnością za zatrzymanie 27 dziennikarzy podczas 
demonstracji opozycji. 
#002886
Amnesty International oskarża władze rosyjskie o próby ukrycia 
rzeczywistej skali zbrodni popełnionych w Czeczenii. Dowodem na 
to jest dla AI ewakuacja więźniów z obozu filtracyjnego w 
Czernokozowie na krótko przed odwiedzeniem go w lutym przez 
przedstawicieli Rady Europy. 
AI ma udokumentowane relacje o torturach i aktach przemocy w 
obozach filtracyjnych, takich jak gwałty na kobietach i 
mężczyznach, elektrowstrząsy, bicie pałkami, odpiłowywanie zębów 
i bicie, którego wynikiem jest pęknięcie bębenków usznych.
#002887
Czeczeńscy partyzanci zajęli miejscowość Nożaj-jurt we 
wschodniej części Czeczenii. Według rosyjskiego sztabu do Nożaj-
jurtu przedostało się dwa tysiące czeczeńskich partyzantów i już 
w sobotę wieczorem ogłosili zajęcie miejscowości. Według innych 
informacji, Nożaj-jurt został zajęty przez oddział około stu 
partyzantów.
Przywódcy czeczeńscy zapowiadali, że nie dopuszczą do tego, by 
wybory prezydenta Rosji w ich republice odbywały się spokojnie. 
#002888
Czeczeńscy terroryści winni uprowadzenia w zeszłym roku dwóch 
Polek, Zofii Fiszer-Malenowskiej i Ewy Marchwińskiej-Wyrwał, 
zostali aresztowani - poinformował szef rosyjskiego MSW Władimir 
Ruszajło.
Ruszajło powiedział, że zatrzymano członków grupy dowodzonej 
przez znanych czeczeńskich komendantów polowych Abdurazakowa i 
Szuipowa. Prócz obu Polek grupa przetrzymywała także 
Jugosłowianina i Syryjczyka.
#002889
Na zakończenie trzydniowej wizyty w Kosowie Wysoki Komisarz ONZ 
ds. Uchodźców Sadako Ogata wezwała do zapewnienia większego 
bezpieczeństwa społecznościom mniejszości w Kosowie - m.in. 
Serbom i Romom. Zaapelowała też do przywódców krajów 
europejskich, by powstrzymali się przed zmuszaniem tysięcy 
kosowskich Albańczyków do powrotu, gdyż - jej zdaniem - masowy 
napływ Albańczyków do Kosowa może spowodować destabilizację tej 
prowincji. 
Szacuje się, że około 250.000 Serbów i przedstawicieli innych 
mniejszości opuściło w ostatnim roku Kosowo w obawie przed 
zemstą Albańczyków za lata ucisku serbskiego. 
#002890
Związek Polaków na Litwie (ZPL), organizacja społeczna 
mniejszości polskiej, postanowił uniezależnić się od wcześniej 
utworzonej przez siebie organizacji politycznej - Akcji 
Wyborczej Polaków na Litwie (AWPL). 
W tym celu ZPL zwołał w sobotę konferencję, która odbyła się w 
tajemnicy przed niektórymi liderami Związku. Konferencja 
uchwaliła między innymi, iż członkowie ZPL mają prawo, zgodnie z 
konstytucją Republiki Litewskiej, należeć do dowolnej 
organizacji politycznej, a nie jedynie do AWPL. 
"Nasze interesy się kłócą. AWPL walczy o władzę, a my nie chcemy 
mieć nic wspólnego z polityką, chcemy pozostać organizacją 
społeczną" - oświadczył prezes ZPL Ryszard Maciejkianiec.
Waldemar Tomaszewski, prezes Akcji Wyborczej Polaków na Litwie i 
prezes oddziału ZPL w rejonie wileńskim, o Konferencji ZPL 
dowiedział się od PAP. Powiedział, że "uchwały konferencji nie 
mają mocy prawnej, gdyż odbyła się ona niezgodnie ze Statutem ZPL".
#002891
Ponad pięć godzin trwały w niedzielę w Genewie rozmowy 
prezydenta USA Billa Clintona z prezydentem Syrii Hafezem 
Asadem, uważane za ostatnią szansę wznowienia rozmów pokojowych 
między Syrią a Izraelem. 
Po ich zakończeniu Syria oskarżyła Izrael o przeszkadzanie 
we wznowieniu rozmów pokojowych mających na celu położyć kres 
wrogości dzielącej oba państwa. "Izrael cały czas tworzy 
przeszkody wobec wznowienia rozmów pokojowych" - powiedział 
rzecznik prezydenta Hafeza Asada - Dżabran Kurie.
Clinton zakończył w sobotę wieczorem dwugodzinną wizytę w 
Omanie, a przedtem 5,5-godzinną wizytę w Pakistanie. Podczas tej 
ostatniej nalegał na wojskowych rządzących Pakistanem, aby jak 
najszybciej przywrócili demokrację i złagodzili napięcie w 
stosunkach z Indiami. Wykluczył też mediację USA w sporze 
o Kaszmir. 
#002892
Minister spraw zagranicznych Kuwejtu Sabah Al Ahmed Al Sabah 
oświadczył, że wysoka cena ropy naftowej od 30 do 35 dolarów za 
baryłkę nie leży w interesie jego kraju.
Wypowiedź Al Sabaha dla dziennika "Al Watan" stanowi 
niedwuznaczne potwierdzenie opinii, że Kuwejt gotów jest 
doprowadzić do obniżki cen ropy przez poparcie zwiększenia jej 
produkcji.
Sojusznik Kuwejtu - Stany Zjednoczone wzywają kraje naftowe, by 
zwiększyły wydobycie i spowodowały tym samym obniżkę cen ropy. 
USA naciskają na liczącą 11 członków Organizację Krajów-
Eksporterów Ropy (OPEC), aby zniosła nałożone w ubiegłym roku 
ograniczenia w produkcji. Cena ropy naftowej osiągnęła niedawno 
na rynku światowym poziom najwyższy od 9,5 lat.
#002893
Nawet o 100 proc. może wzrosnąć w najbliższych latach eksport 
polskiego węgla do Niemiec. Koncern energetyczny PreussenElektra 
AG docelowo kupować będzie 4 mln ton polskiego węgla, osiem razy 
więcej niż obecnie. Zakupy polskiego węgla mają zaspokoić połowę 
potrzeb niemieckiego koncernu.
O zobowiązaniu się niemieckiego partnera do kupowania węgla
z polskich kopalń poinformował minister gospodarki Janusz 
Steinhoff. Według niego, w przyszłości polski węgiel może 
decydować o bezpieczeństwie energetycznym wielu krajów Europy. 
W zeszłym roku do Niemiec trafiło ponad 5 mln ton polskiego 
węgla, z czego 4,7 mln ton sprzedał tam Węglokoks SA -największy 
polski eksporter węgla. Było to o 700 tys. ton więcej niż w 1998 
roku. Według szacunków polskich, eksport na rynek niemiecki 
będzie się nadal zwiększał. Zwiększenie zakupów przez 
PreussenElektra AG oznaczać może w sumie nawet 100-procentowy 
wzrost eksportu do tego kraju.
#002894
W udziałem ministra skarbu Emila Wąsacza w Polskim Koncernie 
Naftowym uroczyście otwarto w sobotę kompleks hydroodsiarczania 
gudronu (HOG) - pozostałości próżniowych z destylacji ropy 
naftowej. Instalacja może przerabiać w ciągu roku 1,8 mln ton 
gudronu. Budowa HOG kosztowała 970 mln zł, czyli o 30 mln mniej 
niż zakładano wcześniej.
Dzięki instalacji HOG w ciągu roku w PKN uzyska się o 92 tys. 
ton benzyny bezołowiowych więcej i o 371 tys. ton oleju 
napędowego więcej. Instalacja pozwoli zmniejszyć emisję 
dwutlenku siarki o 104 tys. ton w ciągu roku.
#002895
Polska pisarka Hanna Krall otrzymała na zakończenie Targów 
Książki w Lipsku tegoroczną Nagrodę Europejskiego Porozumienia.	
"Kształtując swoimi opowiadaniami historię, autorka wniosła 
ważny wkład do europejskiej dyskusji o holokauście i jego 
następstwach dla tych, którzy przeżyli" - powiedział 
nadburmistrz Lipska Wolfgang Tiefensee podczas uroczystości 
wręczenia nagrody.
Wyróżnienie przyznane zostało Krall za całokształt twórczości, a 
w szczególności za ostatni zbiór opowiadań "Tam już nie ma żadnej 
rzeki".
Nagroda ufundowana wspólnie przez władze Lipska, kraju 
związkowego Saksonii oraz Niemieckiego Związku Księgarzy, 
przyznawana jest od 7 lat autorom z Europy Środkowowschodniej w 
dowód uznania za wkład w porozumienie między europejskimi 
narodami.
#002896
"Fundacja Złotej Maliny" (Golden Raspberry Foundation) przyznała 
w przeddzień ceremonii rozdania Oscarów w Los Angeles swoje 
doroczne "nagrody" dla najgorszych filmów i twórców filmowych. 
Za najgorszy film roku fundacja uznała "Bardzo dziki Zachód" z 
popularnym czarnoskórym raperem i aktorem Willem Smithem w 
jednej z głównych ról. Jest to nowa wersja popularnego w latach 
60. w USA filmu telewizyjnego.
Do miana największego filmowego knota kandydował poza tym m.in. 
dalszy ciąg "Wojen Gwiezdnych", a także "Blair Witch Project". 
Złotą Malinę dla najgorszego aktora w roli pierwszoplanowej 
otrzymali Adam Sandler za rolę w filmie "Big Daddy" (Wielki 
tatuś) oraz Heather Donahue, grająca jedną z głównych ról w 
"Blair Witch Project". 
Zwycięzców w konkursie na najgorsze dzieła i twórców filmowych 
od dwudziestu lat wybiera 465 członków malinowej fundacji, 
rekrutujących się spośród pracowników branży filmowej, 
dziennikarzy i zwykłych kinomanów.
Nagrody to plastikowe Złote Maliny wielkości piłki tenisowej, 
przymocowane do kasety na rolkę filmu. "Laureaci" nigdy nie 
zgłaszają się po ich odbiór. 
#002897
27 marca - już po raz 39. - w ponad 100 krajach obchodzony 
będzie Międzynarodowy Dzień Teatru. W tym roku święto przebiegać 
będzie pod hasłem "Ludzki los źródłem uniwersalności teatru".  
#002898
Prezydenci Polski i Niemiec Aleksander Kwaśniewski i Johannes 
Rau podkreślili w 20. rocznicę powstania Niemieckiego Instytutu 
Kultury Polskiej w Darmstadt jego wielki wkład we wzajemne 
poznanie i zbliżenie Polaków i Niemców.
#002899
Teatralny happening pt. "Zjazd Borynów i Jagien", turniej gmin 
reymontowskich, wystawy ekslibrisów i glinianych rzeźb 
nawiązujących do twórczości Władysława Reymonta składać się będą 
na obchody Roku Reymontowskiego w Lipcach Reymontowskich. 
Zainaugurowano je w niedzielę.
#002900
Z bazy lotniczej Vandenberg w Kalifornii wystrzelono satelitę 
IMAGE, którego zadaniem jest badanie magnetosfery Ziemi.
Satelita będzie przez dwa lata badał nieustannie pole 
magnetyczne naszej planety - po stronie oświetlonej do wysokości 
64  tys. kilometrów, a po stronie zaciemnionej do wysokości 176 
tys. kilometrów.
Na magnetosferę Ziemi bardzo mocno oddziałują wiatry słoneczne, 
które wchodzą z nią w interakcje, co jest przyczyną trwających 
niekiedy wiele dni burz magnetycznych. Burze te zakłócają pracę 
satelitów oraz urządzeń elektronicznych takich jak telefony 
komórkowe.
Dzięki technice pozwalającej przekazywać obrazy trójwymiarowe, 
ważący 500 kg satelita umożliwi równoczesne pomiary gęstości, 
energii i masy cząsteczek naładowanych elektrycznie w 
magnetosferze. 
#002901
104 młodych polskich naukowców, w wieku do 30 lat, odebrało - 
podczas sobotniej uroczystości na Zamku Królewskim w Warszawie - 
stypendia Fundacji na Rzecz Nauki Polskiej.
#002902
SLD zapowiada, że jeśli po najbliższych wyborach parlamentarnych 
przejmie odpowiedzialność za państwo, będzie chciał wprowadzić 
obowiązek szkolny dla dzieci od 6 roku życia. Do "zerówki" 
chodziłyby dzieci 5-letnie. 
#002903
Terapeuci z kilkunastu krajów świata uznali na konferencji w 
Katowicach, że zranieni przez życie np. w wyniku straty dziecka, 
aborcji czy przemocy w rodzinie potrzebują kompleksowej pomocy 
terapeutycznej.
#002904
Ponad 60 rozmów przeprowadzili w sobotę i w niedzielę 
białostoccy psychiatrzy dyżurujący pod numerem tzw. telefonu 
antydepresyjnego uruchomionego w ramach programu "Depresja 
chorobą naszego stulecia - nie zwlekaj, lecz".
#002905
Władze Chin zabroniły miejscowym firmom internetowym sprzedaży w 
sieci utworów muzycznych.
Zarządzenie ministra kultury w tej sprawie przekazane przez 
agencję prasową Xinhua zamieściły sobotnie dzienniki pekińskie.
Zakaz internetowego handlu produktami audiowizualnymi ma na 
celu, według ministerialnego zarządzenia, ochronę praw 
intelektualnych i uzdrowienie miejscowego rynku nagrań, na 
którym sprzedaje się coraz więcej kaset i płyt pirackich.
#002906
Policja ustaliła, kto wysłał do redakcji "Rzeczpospolitej" e-
mail, w którym przyznano się do wypuszczenia tygrysów z cyrku i 
zapowiadano oswobodzenie innych zwierząt. Był to student 
Politechniki Warszawskiej, Tadeusz K. 
Student włamał się do poczty jednego z pracowników Politechniki 
i - prawdopodobnie dla żartu - wysłał e-mail do 
"Rzeczpospolitej". W swoim liście K. - podpisując się jako 
Polska Liga Ochrony Zwierząt - przyznał się do wypuszczenia 
tygrysów z warszawskiego cyrku i zapowiedział oswobodzenie 
kolejnych zwierząt z cyrków i ogrodów zoologicznych. 
Sprawą zajęła się prokuratura.
#002907
Suknia, w której Marylin Monroe śpiewała w 1954 r. dla 
amerykańskich żołnierzy walczących w Korei, jest do kupienia na 
internetowej aukcji pamiątek po wielkich artystach Hollywoodu, 
która rozpoczyna się w niedzielę.
#002908
Brytyjski haker komputerowy Raphael Gray został aresztowany za 
posiadanie numeru karty kredytowej najbogatszego człowieka na 
świecie Billa Gatesa - poinformował brytyjski "Sunday Telegraph".
18-letni Gray został oskarżony przez FBI o złamanie kodów 
zabezpieczających około 23 tys. kart kredytowych. 
#002909
Ok. 300 razy dzwonił w ciągu czterech miesięcy telefon 
antykorupcyjny wojewody lubelskiego, z czego połowa sygnałów 
okazała się przydatna dla służb wojewódzkich. W czterech 
sprawach wszczęte zostały przez policję postępowania 
przygotowawcze.
#002910
Czterech z pięciu skinów, którzy na początku marca pobili w 
katowickim miasteczku akademickim studentkę z Kazachstanu i 
Izraelczyka, czeka w areszcie na rozprawę sądową.
#002911
14-letni notoryczny porywacz ciężarówek w Niemczech został 
aresztowany po 30-godzinnej szaleńczej jeździe po Niemczech i 
Holandii.
#002912
1400 kilogramów haszyszu skonfiskowała włoska policja w Padwie 
na północy kraju. Aresztowano pięć osób. Oskarżone są one o 
przemyt narkotyków, które do Włoch miały trafić z Maroka 
przemycone przez Hiszpanię.
#002913
Słynna modelka brytyjska 26-letnia Kate Moss została przyjęta do 
ekskluzywnej londyńskiej kliniki Princess Grace - pisze dziennik "The
Mirror". Według gazety, Moss choruje na poważną infekcję nerek.
Klinika odmówiła komentarzy. Przyjaciele modelki sądzą, że
przyczyną choroby może być jej tryb życia. Pod koniec 1998 roku 
Kate Moss była w innej klinice londyńskiej, gdzie wiele znanych 
osób przechodzi kuracje antyalkoholowe i antynarkotykowe.
W prasie sensacyjnej pisano wiele o romansie Kate Moss 
z gwiazdorem Hollywood - Johnny Deppem. 
#002914
Tłumy wiernych uczestniczyły w niedzielę w uroczystości 
poświęcenia najwyższego w Polsce krzyża, wzniesionego z okazji 
milenium na wzgórzu w Wilczym Lesie (woj. dolnośląskie).
Mierząca 32 metry wysokości konstrukcja widoczna jest 
z odległości kilkunastu kilometrów.
#002915
Około 2 tys. harcerek i harcerzy z całej Polski uczestniczyło od 
piątku do niedzieli w Warszawie w XXX Jubileuszowym Rajdzie 
"Arsenał" zorganizowanym przez Hufiec Warszawa-Mokotów Związku 
Harcerstwa Polskiego. 
#002916
Cztery brytyjskie bombardujące myśliwce "Tornado GR4s" 
przeleciały w sobotę nad Poznaniem. W ten sposób lotnicy 
upamiętnili nieudaną "Wielką Ucieczkę" 76 alianckich jeńców 
wojennych z obozu k. Żagania (woj. lubuskie).
#002917
6960 słów na minutę - to nowy rekord Polski w szybkim czytaniu, 
który ustanowiła w sobotę Katarzyna Domańska - uczennica szkoły 
średniej z Chojnowa w woj. dolnośląskim. 
#002918
Ilona Gieras, nauczycielka z Lubina, została Mistrzem Ortografii 
wyłonionym podczas pisanego w sobotę w Lubinie III Dyktanda. W 
sprawdzianie z zasad pisowni języka polskiego wzięło udział 
ponad 50 osób.
#002919
Andrzej Korycki z Żyrardowa (Mazowieckie) został laureatem 
głównej nagrody 14. Ogólnopolskich Spotkań Śpiewających Żeglarzy 
"Złota Szekla", trwających w Koninie (Wielkopolskie) od piątku 
do soboty.
#002920
"Kurier Plus", polonijny tygodnik Wschodniego Wybrzeża USA, 
nagrodził osoby i instytucje szczególnie zasłużone w 1999 r. dla 
amerykańskiej Polonii.
#002921
W Austriackim Instytucie Kultury w Warszawie otwarta została w 
sobotę wystawa fotografii Harry'ego Webera pt. "Wiedeń dzisiaj - 
współczesność żydowska w fotografii". "Oglądacie państwo świat, 
którego miało nie być" - powiedział na uroczystym otwarciu 
wystawy redaktor naczelny "Midrasza" Konstanty Gebert.
#002922
Twórczynie ludowe z Kurpiowszczyzny oraz uczniowie tamtejszych 
szkół rozpoczęli już wyrób największych palm wielkanocnych.
16 kwietnia, w Niedzielę Palmową, będą rywalizowały w
organizowanym po raz 31. konkursie "Palma Kurpiowska" w Łysych 
(Mazowieckie).
#002923
Ryszard Maciejewski z jednej z katowickich restauracji został w 
sobotę wybrany barmanem roku 2000. Za najlepszy drink uznano 
"short drink". W nagrodę zwycięzca otrzymał "walizkę barmańską" 
wartą około 30 tys. zł. 
#002924
Premier Wielkiej Brytanii Tony Blair, który wkrótce po raz 
kolejny zostanie ojcem, zdecydował o przyznaniu przyszłym ojcom 
płatnego urlopu - twierdzi gazeta "Sunday Telegraph".
#002925
Za najbogatszego Brytyjczyka w tym tysiącleciu należy uznać 
Williama Warenne, lorda Surrey z XI wieku. Jego majątek w 
przeliczeniu na współczesne nam czasy sięgałby 57 miliardów 
funtów (90,5 mln dolarów).
#002926
Koszykarze Prokomu Trefl Sopot zdobyli Puchar Polski. W 
finałowym meczu rozegranym we wrocławskiej hali Ludowej pokonali 
nieoczekiwanie faworyzowany HOOP PEKAES Pruszków 79:63 (38:27). 
#002927
Paweł Kaczorowski z Lecha Kreisel Poznań został powołany przez 
selekcjonera piłkarskiej reprezentacji Polski Jerzego Engela do 
kadry na środowy mecz z Węgrami w Debreczynie.
#002928
Złoty medal w konkursie skoków na Średniej Krokwi zdobył Adam 
Małysz z KS Wisła Wisła. Tytuł wicemistrza Polski wywalczył 
Wojciech Skupień z WKS Zakopane. Trzeci był Robert Mateja z TS 
Wisła Zakopane.
#002929
Otylia Jędrzejczak czasem 2.08,11 ustanowiła rekord Polski 
seniorek i juniorek 17-letnich w pierwszym dniu finału Grand 
Prix Polski w pływaniu na basenie 25-metrowym odbywającego się w 
Płocku.
#002930
Bartosz Kizierowski i Marcin Kaczmarek ustanowili rekordy Polski 
w drugim dniu akademickich mistrzostw NCAA w pływaniu, 
odbywających się w Minneapolis.
Amerykanin Ed Moses, student Uniwersytetu w Wirginii czasem 
2.06,40 poprawił rekord świata na 200 m st. klasycznym.
#002931
W rewanżowym meczu ćwierćfinałowym rozgrywek o Puchar Miast 
piłkarek ręcznych Cuprum Bank Zagłębie Lubin przegrało Byasen IL 
Trondheim 23:28 (12:9). Drużyna norweska awansowała do 
półfinału. 
#002932
W wieku 73 lat zmarł w sobotę rano w Warszawie jeden z 
najbardziej zasłużonych dla polskiego boksu szkoleniowców, 
Michał Szczepan. Niedawno obchodził 50-lecie pracy 
trenerskiej.
#002933
Marzena Helbik (Ekspress Katowice) wygrała w sobotę wśród 
kobiet bieg na 10 km w Dreźnie - 33.12. Krzysztof Przybyła 
(Polwod Opole/LZS Wawelno) zajął drugie miejsce tracąc do 
triumfatora Kenijczyka Juliusa Maritima (28,46) 11 sekund. 
#002934
Jeden z najlepszych czasów w historii półmaratonu (21,097 km) w 
Polsce - 1:01.34 uzyskał w Hadze Piotr Gładki (Lechia Gdańsk), 
plasując się na czwartej pozycji w międzynarodowym biegu na tym 
dystansie. 
#002935
Złote medale 25. międzynarodowych mistrzostw Polski w 
badmintonie - Heros Polish Open zdobyli w Spale: dwa Japończycy 
oraz po jednym reprezentanci Ukrainy, Malezji i Chin. 
#002936
Mistrz Polski Montex Lublin przegrał rywalizację o awans do 
półfinału Pucharu Europy w piłce ręcznej kobiet z rosyjską 
drużyną AKVA Wołgograd. Polki w niedzielnym rewanżu zremisowały 
28:28, a pierwszy mecz na wyjeździe przegrały 21:28.
Obrońca tego trofeum węgierski Dunaferr SE także odpadł z 
rywalizacji, wyeliminowany przez jugosłowiańską Buducnost
Podgorica.
#002937
Zwycięzcą 19. Kryterium Asów polskich lig żużlowych im. 
Mieczysława Połukarda, rozegranego w niedzielę w Bydgoszczy, 
został Tomasz Gollob z miejscowej Polonii. 
#002938
Niemiec Michael Schumacher został zwycięzcą Grand Prix Brazylii -
drugiej eliminacji mistrzostw świata Formuły 1, która odbyła 
się w niedzielę na torze Interlagos w Sao Paulo.
#002939
W meczu czołowych klubów Konferencji Wschodniej ligi NHL 
hokeiści Toronto Maple Leafs pokonali u siebie New Jersey Devils 
5:3. Po tym sukcesie kanadyjski zespół traci do lidera tylko 
pięć punktów. 
W meczu NHL zespołów, w których grają Polacy, lepsi okazali się 
New Jersey Devils Krzysztofa Oliwy, pokonując na wyjeździe New 
York Islanders Mariusza Czerkawskiego 8:2. 
#002940
Koszykarz Tim Duncan po raz pierwszy w karierze zanotował tzw. 
triple-double. Jego zespół, San Antonio Spurs, po zwycięstwie 
96:76 nad Cleveland Cavaliers, po raz 10 w ostatnich 11 latach, 
zapewnił sobie udział w fazie play off.
#002941
Hiszpan Abraham Olano z grupy ONCE wygrał w niedzielę w Pau, u 
stóp Pirenejów, trzyetapowy wyścig kolarski Criterium 
International. 
#002942
Francuz Ludovic Auger (BigMat Auber) wygrał kolarski wyścig 
Dookoła Normandii. Triumfator o osiem sekund wyprzedził swych 
rodaków Anthony'ego Morina i Guillaume'a Augera.
#002943
Rosjanin Stanisław Pozdniakow wygrał w niedzielę w Nancy turniej 
szablistów zaliczany do punktacji Pucharu Świata. Pokonał on w 
finale 15:14 Węgra Zsolta Nemcsika.
#002944
Estończyk Kaido Kaaberma wygrał turniej szpadzistów w Montrealu, 
zaliczany do punktacji Pucharu Świata. Triumfator w finale 
pokonał Włocha Angelo Mazzoniego 15:8. 
#002945
Będzie pochmurno z przejaśnieniami, zwłaszcza w Małopolsce. 
Miejscami opady deszczu, na zachodzie także burze. Temp. maks. 
od 7 st. na północnym wschodzie do 15 st. na południowym 
wschodzie. Wiatr słaby i umiarkowany, z kierunków wschodnich. W 
Warszawie pochmurno z przejaśnieniami i przelotne opady deszczu. 
Temp. maks. 11 st. Wiatr słaby i umiarkowany, południowo-
wschodni. 
#002946
Andrzej Wajda odebrał w poniedziałek nad ranem czasu 
warszawskiego w Los Angeles Oscara za całokształt twórczości. 
Jane Fonda, wręczając nagrodę, podkreśliła ogromną rolę Wajdy w 
filmowym komentowaniu najważniejszych wydarzeń politycznych 
Europy Wschodniej.
Andrzej Wajda podziękował amerykańskim przyjaciołom Polski oraz 
rodakom, "którym kraj nasz zawdzięcza powrót do zachodniej 
cywilizacji". "Gorąco pragnę, aby jedynym ogniem, którego 
doświadcza człowiek był ogień wielkich uczuć, miłości, 
wdzięczności i solidarności."
Publiczność nagrodziła polskiego reżysera owacją na stojąco.
Po raz drugi w historii Oscarów zdarzyło się, by polski 
reżyser schodził ze sceny ze złotą statuetką w dłoni. Wcześniej, 
w 1982 roku, Oscara odbierał za film krótkometrażowy  "Tango" 
Zbigniew Rybczyński.
#002947
Prezydent Aleksander Kwaśniewski przesłał Andrzejowi Wajdzie 
serdeczne gratulacje z okazji przyznania mu nagrody Oskara za 
całokształt twórczości. "Raduję się, że dziś nie tylko Polska 
wyraża Panu swój szacunek i podziękowanie, ale także cały świat, 
znamienite środowiska twórców i ludzi kultury. Pan, pańskie 
filmy, wielkie w nich kreacje są częścią wspólnej uniwersalnej 
kultury XX wieku. Pańskie dzieła są w nas, a my jesteśmy z Panem 
i Jego Twórczością."
#002948
"Wyróżnienie to przyjąłem jako nagrodę dla całej polskiej 
kinematografii, której staram się służyć już 46 lat. To właśnie 
lata pracy, zmagań o polskie kino i jego międzynarodową pozycję 
zostało zauważone przez Akademię" - oświadczył Wajda w 
odpowiedzi przesłanej Przezydentowi. Dodał, że jest dumny z tego, 
iż ta nagroda trafi do Polski.
#002949
Prezydent Bill Clinton, w bezprecedensowym liście do Wajdy 
pogratulował mu sukcesu, pisząc: "Polska nie byłaby dziś Polską, 
gdyby nie pasja i zdolności artystów takich jak Ty. Wszyscy 
pamiętamy, jak 20 lat temu słowo +solidarność+ stało się 
symbolem wolności dla świata za żelazną kurtyną. Twoje filmy 
+Człowiek z marmuru+ i +Człowiek z żelaza+ odzwierciedlały i 
umacniały walkę przeciwko totalitarnemu reżimowi, a także 
podtrzymywały obietnicę życia w godności. Wszystkim nam 
przyniosły nadzieję na lepsze czasy - i czasy te nadeszły. 
Możesz być dumny z tego, iż Twoje dzieła będą zawsze przypominać 
przyszłym pokoleniom o tym, że kiedy spotykają się nadzieja i 
historia, triumfuje człowieczeństwo nas wszystkich".
#002950
Andrzej Wajda przekaże statuetkę swojego Oscara Muzeum 
Uniwersytetu Jagiellońskiego. W jego zbiorach znajdują się już 
dwie inne nagrody, które otrzymał reżyser: "Złoty Niedźwiedź" z 
Berlina i "Złota Palma" z Cannes.
#002951
"American Beauty" Sama Mendesa uznany został za najlepszy film, 
zdobywając ponadto statutetki w 4 innych kategoriach. Od 
początku był faworytem tegorocznej edycji Oscarów. Kpiąca z 
amerykańskiego mitu sukcesu i życia na pokaz tragikomedia, 
zrealizowana przez rodowitego Brytyjczyka, zdaniem 
krytyków filmowych zgarnęła zasłużenie pięć statuetek. "To 
absolotnie numer jeden ubiegłego roku, film, który wyrasta ponad 
poziom amerykańskiego kina" - mówi o "American Beauty" krytyk 
Janusz Wróblewski.
Zaskoczeniem okazał się Oscar za najlepszą rolę kobiecą dla 
młodziutkiej Hilary Swank. Odtwarzała dziewczynę udającą 
mężczyznę w filmie "Nie czas na łzy".
Typowana na pewną zwyciężczynię Annette Bening - odtwórczyni 
głównej roli kobiecej w "American Beauty" - musiała zadowolić 
się tylko nominacją.
W kategorii najlepsza rola męska, już po raz drugi Oscara 
otrzymał Kevin Spacey, odtwórca głównej roli w "American 
Beauty". Przed 4 laty Spacey uhonorowany został Oscarem za 
"Podejrzanych", w których zagrał rolę drugoplanową.
Michael Caine otrzymał Oscara za najlepszą męską rolę 
drugoplanową w filmie Lasse Hallstrooma "Wbrew regułom". Jest to 
juz drugi Oscar dla tego aktora.
Zgodnie z oczekiwaniami Oscara dla najlepszego filmu 
zagranicznego odebrał Pedro Almodovar, za melodramatyczny obraz 
"Wszystko o mojej matce" zaprawiony kpiną i czarnym humorem. 
Za największego przegranego tegorocznej, 72. edycji Oscarów, 
uznano "Utalentowanego pana Ripley", który mimo 5 nominacji nie 
zdobył żadnej ze złotych statuetek.
#002952
Prezydent Aleksander Kwaśniewski zawetował nowelizację Kodeksu 
karnego wprowadzającą całkowity zakaz rozpowszechniania 
pornografii. Jednocześnie skierował do Sejmu wniosek o ponowne 
jej rozpatrzenie.
Wśród argumentów, które prezydent brał pod uwagę przy 
podejmowaniu decyzji, były względy natury prawnej, społecznej i 
politycznej - powiedziała szefowa prezydenckiego Biura Prawnego 
Jolanta Szymanek-Deresz. Dodała, że prezydent wziął pod uwagę 
wolność osobistą gwarantowaną konstytucją, "prawo do wyboru 
tego, co leży w naturze etycznej, a nie tylko w prawnej".     
Według niej "duże znaczenie miał też aspekt społeczny", jak 
należy traktować pornografię i co nią jest. Prezydent uznał, że 
źródła informacji o tym leżą nie tyle w prawie, ile w wychowaniu 
społecznym, a odpowiedzialność w tym zakresie ponosi rodzina, 
organizacje społeczne, związki wyznaniowe, media - wyjaśniła. 
"Wprowadzenie całkowitego zakazu pornografii oznaczałoby powrót 
do ustawy sprzed 30 lat, tj. kodeksu z 1969 roku, który 
obowiązywał w zupełnie innym systemie - komunistycznym" - 
powiedziała uczestnicząca w konferencji minister Barbara Labuda. 
Jej zdaniem pełny zakaz pornografii oznaczałby, że nie mogłyby 
powstać takie filmy jak "Ziemia obiecana" Andrzeja Wajdy czy 
"Krótki film o miłości" Krzysztofa Kieślowskiego.  
#002953
Według sekretarza generalnego SLD Krzysztofa Janika, Aleksander 
Kwaśniewski oficjalnie ogłosi swoją kandydaturę w wyborach 
prezydenckich 10 lub 17 czerwca. 
Tłumacząc tak późny termin włączenia się Kwaśniewskiego do 
kampanii wyborczej Janik powiedział, że "urzędujący prezydent 
jest w kłopotliwej sytuacji, ponieważ jego kampania wyborcza 
musi zostać tak zorganizowana, żeby nie utrudniała mu 
wypełniania obowiązków konstytucyjnych".
Według Janika SLD ma obecnie w całym kraju ok. 93 tys. członków. 
Jego zdaniem największe "białe plamy" na mapie SLD to 
województwa: małopolskie, podkarpackie oraz podlaskie.
#002954
Większość Polaków (75 proc.) negatywnie ocenia działania rządu, 
ponad połowa (59 proc.) krytykuje pracę premiera. Według 77 
proc. badanych prezydent dobrze wypełnia swoje obowiązki - 
wynika z marcowego sondażu OBOP.
Wysokie noty zbiera prezydent Aleksander Kwaśniewski. Jego pracę 
dobrze ocenia 77 proc. badanych. Przeciwnego zdania jest 15 
proc. 
#002955
63 proc. Polaków oddałoby głosy na Aleksandra Kwaśniewskiego, 
gdyby wybory odbyły się na początku marca. Na 8 proc. poparcia 
mógłby liczyć Andrzej Olechowski - wynika z najnowszego sondażu 
Demoskopu.
Aleksander Kwaśniewski utrzymał swój wynik z lutego. W 
porównaniu z minionym miesiącem, znaczny wzrost popularności 
odnotował Andrzej Olechowski - z 4 do 8 proc.
Mariana Krzaklewskiego na stanowisku prezydenta widziałoby 3 
proc. respondentów (w lutym - 4 proc.). W marcu nie zmieniło się 
poparcie dla Lecha Wałęsy, na którego głos oddałoby 2 proc. 
Polaków.
#002956
Unia Wolności wyszła z koalicji z AWS w województwie śląskim, 
wycofując swojego przedstawiciela z zarządu województwa. Jako 
główny powód UW podaje politykę personalną AWS.
Na sesji sejmiku województwa jego przewodniczący Ryszard 
Ostrowski, lider śląskiej UW, oddał się do dyspozycji radnych, 
ale głosami UW i SLD otrzymał wotum zaufania radnych. Potem 
członek zarządu województwa Lucjan Kępka, desygnowany przez 
UW, poprosił o umożliwienie mu odejścia ze stanowiska i je  
otrzymał.
"W moim przekonaniu to nie jest ostateczne zerwanie umowy,
ale dżentelmeński sygnał z naszej strony. Albo zostanie
podpisana nowa umowa koalicyjna, z zagwarantowanym parytetem
stanowisk w zarządach ważnych instytucji w regionie, albo
nastąpi zmiana partnera koalicyjnego" - powiedział wicemarszałek 
województwa Jan Rzymełka.
#002957
Polska wyśle do Kosowa dodatkowy batalion, czyli ok. 600 ludzi, 
by wzmocnić międzynarodowe siły pokojowe (KFOR) w Kosovskiej 
Mitrovicy - poinformowali wojskowy i dwóch dyplomatów z NATO.	W 
ten sposób Polska odpowiada na postulat wzmocnienia sił KFOR, z 
jakim wystąpił w lutym gen. Wesley Clark, najwyższy dowódca sił 
sojuszniczych NATO w Europie. Clark domagał się trzech 
dodatkowych batalionów czyli ok. 2000 ludzi, by stawić czoło 
wybuchowej sytuacji na północy Kosowa.
#002958
Blisko stu związkowców z "Sierpnia 80" pikietowało biuro 
poselskie Jerzego Buzka w Gliwicach w proteście przeciwko 
likwidacji kopalni "Dębieńsko" w Czerwionce-Leszczynach. Drzwi 
biura zabili deskami.
Członkowie związku przynieśli petycję z żądaniem odstąpienia od 
likwidacji kopalni. Ich zdaniem, decyzja o zamknięciu zakładu nie 
ma uzasadnienia ekonomicznego. Według zarządu Gliwickiej Spółki 
Węglowej, kopalnia jest nierentowna.
#002959
Około 400 plantatorów buraków cukrowych pikietowało siedzibę 
Cukrowni Gniezno SA domagając się zapłaty za surowiec 
dostarczony w ubiegłym roku.
"Zapłaciliśmy już ok. 50 proc. tego, co mamy do zapłacenia 
plantatorom(...) Nie mamy pieniędzy na resztę wypłat, ponieważ 
nie otrzymaliśmy kredytów skupowych" - powiedział PAP prezes 
zarządu Cukrowni Gniezno SA Tomasz Miara.
#002960
Już około tysiąca Żydów z Europy, USA i Izraela przybyło do 
Leżajska, by modlić się na grobie cadyka Elimelecha z okazji 213 
rocznicy jego śmierci. Łącznie w uroczystościach 
weźmie udział kilka tysięcy Żydów.
Cadyk Elimelech był najaktywniejszym i najbardziej znanym z
głosicieli chasydyzmu - buntowniczego ruchu religijno-
mistycznego w judaizmie. Ruch ten narodził się w latach 30-ch 
XVIII wieku na Ukrainie i obszarach Polski południowo-wschodniej.
#002961
W ciągu dwóch dni bank PKO BP wypłacił 25 proc. wszystkich 
rekompensat dla pierwszej grupy uprawnionych - poinformowała PAP 
Edyta Siwińska z biura prasowego banku.
Rekompensaty są wypłacane emerytom i rencistom oraz pracownikom 
sfery budżetowej, którym rząd w latach 1991-92 częściowo nie 
waloryzował płac i świadczeń. W pierwszej kolejności pieniądze
otrzymują najstarsi. Jest to ok. 102 tys. uprawnionych, 
urodzonych przed 1920 r.
#002962
Władimir Putin, który wygrał niedzielne wybory prezydenckie w 
Rosji, nadal nie przedstawił konkretnego programu gospodarczego. 
Podkreślił już jednak, że "nikt nie powinien wierzyć w cuda". 
"Poziom oczekiwań jest naprawdę bardzo wysoki. Ludzie są 
zmęczeni, życie jest dla nich trudne i oczekują ode mnie 
poprawy. Jednak, naturalnie, cud się nie zdarzy."Putin 
powiedział niemniej na spotkaniu z wicepremierami i szefami tzw. 
resortów siłowych, że należy przyspieszyć opracowanie programu 
gospodarczego rządu.
Minister spraw zagranicznych Rosji Igor Iwanow zapowiedział po 
tym spotkaniu, że w związku z wyborem nowego prezydenta można 
spodziewać się "korekt" w polityce zagranicznej Rosji.
Według przedstwicieli rosyjskich władz, zmiany rządu należy 
oczekiwać na początku maja, po oficjalnym objęciu przez Putina 
urzędu prezydenta.
#002963
Polscy politycy oceniają, że wybór Władimira Putina na 
prezydenta doprowadzi do wzmocnienia Rosji i modernizacji 
rosyjskiej gospodarki. Uważają też, iż może on wpłynąć na 
polepszenie stosunków polsko-rosyjskich.
"Jest szansa, by dzięki reformom Rosja stała się państwem 
nowoczesnym, dobrze zarządzanym, stabilnym, z dobrą gospodarką i 
zdrową demokracją" - skomentował premier Jerzy Buzek.
Wg szefa polskiej dyplomacji Bronisława Geremka wybór 
Putina zapowiada wyprowadzenie tego kraju ze stanu "turbulencji, 
niepokoju, nieprzewidywalności" oraz "wzmocnienie państwa i 
modernizację gospodarki". Minister ma nadzieję, że "przedmiotem 
zmiany polityki zagranicznej Rosji będzie otwarcie na Zachód i 
współpraca z Zachodem". "Mam nadzieję także, że w ramach tej 
zmiany znajdzie się również inna polityka wobec Europy Środkowej 
i jej aspiracji uczestnictwa w strukturach europejskich i 
euroatlantyckich."
Zdaniem szefa sejmowej Komisji Spraw Zagranicznych Czesława 
Bieleckiego (AWS) po zwycięstwie Putina Rosja może pójść w dwóch 
kierunkach - budowy silnego demokratycznego państwa lub odbudowy 
mocarstwa ograniczającego.
Wg Tadeusza Iwińskiego (SLD) wybór Putina może oznaczać 
polepszenie stosunków z Polską. "Obie strony mają swój udział w 
tym, że te stosunki są nie najlepsze. Różnica jednak polega na 
tym, że Polska nie może obyć się bez Rosji."
Zdaniem Stanisława Cioska, b. ambasadora polskiego w Rosji, 
doradcy prezydenta Aleksandra Kwaśniewskiego, ważne jest, że 
Rosja ma prezydenta wybranego przy zachowaniu demokratycznych 
procedur. 
#002964
Zachodni politycy wybór nowego prezydenta przyjęli ostrożnie. 
Dla nich, podobnie jak dla publicystów, Putin jest nadal dużą 
niewiadomą. Nie wiedzą, jaki tak naprawdę jest jego stosunek do 
demokracji i reform rynkowych.
Prezydent USA Bill Clinton podkreślił w rozmowie telefonicznej z 
Putinem, jak wielkie znaczenie zarówno dla Rosji, jak i całego 
świata ma "umocnienie podstaw rosyjskiej demokracji oraz 
pogłębienie kontaktów międzynarodowych".
Clinton wyraził jednocześnie zaniepokojenie prowadzoną przez 
Rosję wojną przeciwko separatystom czeczeńskim. Zaapelował do 
Putina o wszczęcie "bezstronnego i przejrzystego dochodzenia w 
sprawie doniesień na temat łamania praw człowieka" w Czeczenii.
Sekretarz stanu USA Madeleine Albright powiedziała, że Putin 
"używa właściwego słownika", ale "musimy poczekać na czyny". 
"Sądzę, że musimy dopiero zobaczyć, jak silne jest zaangażowanie 
Putina w demokrację."
"Pod rządami Putina możemy oczekiwać w Rosji polityki 
selektywnych reform i selektywnych represji. Dla Zachodu 
problemem staje się, czy będzie on zdolny do sformułowania 
selektywnego osądu odnośnie swojej polityki wobec Rosji" - 
powiedział naszej Agencji były szef Rady Bezpieczeństwa 
Narodowego USA, Zbigniew Brzeziński.
"Putin zaoferował wyborcom porządek i ład oraz odzyskanie 
prestiżu supermocarstwa za cenę demokracji i polepszenia 
warunków bytowych. Oferta została przyjęta. Rosjanie potrzebują 
cara" - powiedział PAP były dyrektor rozgłośni polskiej RWE i 
były konsultant administracji USA ds. Europy Środkowowschodniej, 
Jan Nowak-Jeziorański.
"Putin będzie usiłował zapobiec dalszemu 
rozszerzeniu NATO, prowadząc politykę dwutorową: porzez 
dyplomację i tzw. akcje specjalne, a więc prowokacje, 
fałszerstwa i agentów". "Obawiam się, że jej głównym celem 
stanie się Polska, bo Putin na przykładzie Polski będzie starał 
się pokazać Zachodowi, że pierwszy etap rozszerzenia NATO nie 
udał się, więc należy poniechać następnego" - powiedział Jan 
Nowak-Jeziorański.
Znany rosyjski socjolog, prof. Jurij Lewada powiedział PAP, że 
"putinowskiego wyborcę można scharakteryzować jako szarą masę 
zmęczonych ludzi domagających się porządku niemal za wszelką 
cenę". "Z naszych badań nie wynika jednak, by ludzie gotowi byli 
obecnie poprzeć dyktaturę i dyktatora, rezygnować ze zdobytych 
wolności: słowa, podróżowania itp. - zastrzegł profesor. Tyle, 
że szarych ludzi nie zawsze pytają o zdanie zmieniając sposób 
rządzenia."
Znany rosyjski liberalny politolog Andriej Piontkowski uważa, że 
po wygranej Putina struktura oligarchiczna w Rosji zostanie 
poszerzona o przedstawicieli rosyjskich służb specjalnych.
#002965
Władimir Putin z zadowoleniem mówił w poniedziałek o udziale 
Czeczenów w wyborach prezydenckich.
Tymczasem rosyjskie siły powietrzne dalej bombardowały 
domniemane pozycje bojowników na południu Czeczenii. Samoloty i 
śmigłowce dokonały w ciągu doby ponad 90 nalotów na cele 
bojowników w górach, a także ścigały ich na równinach.
Putin odniósł zwycięstwo w niedzielnych  wyborach głównie za 
sprawą swego bezkompromisowego stanowiska wobec, jak ich nazywa, 
"czeczeńskich terrorystów". Polityka ta znalazła szerokie 
poparcie rosyjskiego elektoratu.
"Sam fakt, że większość Czeczenów w republice wzięła udział w 
wyborach wskazuje, że uznają swą republikę za część Federacji 
Rosyjskiej" - powiedział Putin na konferencji prasowej. "To 
bardzo ważne i cieszy."
Wg wstępnych danych, w Czeczenii też zwyciężył Putin, chociaż na 
początku prowadził szef komunistów Giennadij Ziuganow.
#002966
Unia Europejska zaapelowała w poniedziałek do prezydenta Rosji 
Władimira Putina o zaprzestanie działań wojennych w Czeczenii i 
zapewnienie dostępu do regionu niezależnym obserwatorom.
#002967
Próba dwóch rakiet balistycznych, której rosyjska marynarka 
wojenna dokonała we wtorek była zadedykowana nowo wybranemu 
prezydentowi Władimirowi Putinowi - poinformował rzecznik 
rosyjskiej marynarki.
Pociski RSM-54 (w terminologii zachodniej "Skiff") zostały 
wystrzelone o godz. 10.00 i 13.00 z okrętu podwodnego na Morzu 
Barentsa i po ok. 30 minutach osiągnęły wyznaczone cele na 
poligonie na Kamczatce - podał rzecznik.
#002968
Zbiorowy grób z kilkudziesięcioma zwłokami odkryto w 
poniedziałek w Rugazi, w posiadłości jednego z przywódców 
ugandyjskiej sekty "Ruch na Rzecz Przywrócenia Dziesięciu 
Przykazań Bożych". Jak dotąd z grobu wydobyto ok. 70 zwłok, w 
tym wielu dzieci. Wg policjantów osoby te nie żyją od co 
najmniej trzech miesięcy.
17 marca ok. 500 członków sekty zginęło w pożarze, wywołanym w 
ich świątyni w Kanungu. 24 marca policja ugandyjska natrafiła  
natomiast na ciała 163 ludzi, zakopane na dziedzińcu kościoła w 
Buhunga - zostali oni prawdopodobnie zabici przez współwyznawców.
#002969
WIG wzrósł o 2,1 proc. do 22.868,4 pkt., ustanawiając kolejny 
historyczny rekord. Podczas sesji Giełdy Papierów Wartościowych 
wzrósł kurs 130 akcji, 59 spadł, a 32 nie zmienił się, w tym na 
rynku NFI spadły notowania 8 funduszy, 5 wzrosły i dwóch nie 
zmieniły się. WIG pobił rekord z 28 lutego, który wynosił 22.828 
pkt. Na rynku obligacji spadła cena siedmiu pożyczek, czterech 
wzrosła, a jednej nie zmieniła się.
#002970
Zdaniem maklera DM BOŚ Marka Pokrywki, możliwe jest w krótkim 
czasie zdecydowane przebicie przez WIG bariery oporu znajdującej 
się w przedziale 22,5 tys.- 23 tys. pkt. i ruch tego indeksu w 
kierunku 32-33 tys. pkt. Kolejny w tym roku, poniedziałkowy 
rekord indeksu WIG tylko nieznacznie, w opinii analityka, 
przełamał górną linię długoterminowego kanału wzrostowego i nie 
jest ostatecznym sygnałem wyjścia indeksu z tej 
formacji. "Trwający od końca lutego okres konsolidacji rynku 
niebawem powinien sie zakończyć, a spodziewana w najbliższym 
czasie fala wzrostowa zatrzyma się prawdopodobnie w przedziale 
30-33 tys. pkt."
#002971
Powszechny Zakład Ubezpieczeń SA zadebiutuje na Giełdzie 
Papierów Wartościowych w czwartym kwartale tego roku - 
poinformował minister skarbu Emil Wąsacz podczas internetowej 
dyskusji on-line. 
#002972
W tym roku Ministerstwo Skarbu Państwa przewiduje sprzedaż 10 
proc. akcji KGHM - poinformował minister skarbu Emil Wąsacz 
podczas internetowej dyskusji on-line.
Wąsacz powiedzał, że oferta publiczna 20-30 proc. akcji PKN 
odbędzie się do końca lipca, a sprzedaż 25-35 proc. akcji TP SA 
być może pod koniec drugiego kwartału. 
#002973
Podczas drugiego przetargu obligacji wyemitowanych na konwersję 
długu służby zdrowia Ministerstwo Finansów przyjęło ofertę o 
wartości 1 mld 283,52 mln zł, wobec 332,89 mln zł z pierwszego
przetargu.
#002974
Głównym wykonawcą budowy fabryki skrzyń biegów Toyoty w 
wałbrzyskiej Specjalnej Strefie Ekonomicznej prawdopodobnie 
zostanie miejska spółka Prim. Ogólna wartość inwestycji sięga 
350 mln zł. 
#002975
Samorząd Wałbrzycha zamierza zaciągnąć pożyczkę w wysokości 43 
mln USD w amerykańskim Exim Banku - poinformował PAP rzecznik 
Urzędu Miejskiego Marek Szeles. 
#002976
Półtora tysiąca małych plantatorów tytoniu z Suwalszczyzny 
zostało bez pracy. Zakład British American Tobacco w Augustowie 
nie podpisał z nimi umów kontraktacyjnych na 2000 rok. 
#002977
W drugim półroczu tego roku, zwłaszcza na przełomie września i 
października, prawdopodobnie rozpocznie się "świński dołek", a 
ceny żywca wieprzowego wzrosną o 25 do 40 proc. w porównaniu z 
lutym tego roku - twierdzą analitycy rynku rolnego. 
#002978
Jesienią ma być gotowy projekt ustawy o urzędzie aktuariusza 
krajowego. Urząd ten ma analizować skutki obecnych i planowanych 
aktów prawnych oraz decyzji finansowych dla systemu 
zabezpieczenia społecznego w perspektywie 50 lat.
#002979
Ponad połowę strat górnictwa węgla kamiennego w pierwszych dwóch 
miesiącach tego roku stanowią koszty finansowe, m.in. odsetki od 
zobowiązań i koszty kredytów. Trzeci miesiąc z rządu górnictwo 
nie traci już na sprzedaży węgla. 
#002980
Ministerstwo Finansów zapowiedziało, że zaoferuje w kwietniu 
podczas czterech przetargów bony o wartości 3,1 mld zł, wobec 
oferty 3,6 mld zł w marcu. 
#002981
Zwiększenie obrotów gospodarczych oraz przyjęcie umów o ochronie 
inwestycji i unikaniu podwójnego opodatkowania były głównymi 
tematami rozmów ministrów spraw zagranicznych Polski i Meksyku. 
#002982
Credit Lyonnais i Commerzbank mają udzielić spółce Autostrada 
Wielkopolska SA kredytu w łącznej wysokości 280 mln euro na 
budowę odcinka autostrady A2. 
#002983
ING Real Estate, holenderski potentat nieruchomości, chce 
wybudować w Katowicach wielofunkcyjne centrum, łączące dworce: 
kolejowy i autobusowy oraz przestrzenie handlowe i biurowe. Czy 
projekt ruszy, okaże się za rok. 
#002984
Cena baryłki ropy Brent z Morza Północnego, z dostawą w maju, 
spadła na Międzynarodowej Giełdzie Paliw (IPE) w Londynie o 
godz. 14.00 o 12 centów, do 25,79 USD. 
#002985
Niemiecko-amerykański gigant samochodowy DaimlerChrysler  
formalnie przejął - za 2,1 mld euro - 34 proc. aktywów 
japońskiego koncernu samochodowego Mitsubishi Motors. Oznacza to 
powstanie trzeciego największego koncernu samochodowego świata, 
po General Motors i Fordzie.  
#002986
Aleksander Kwaśniewski zainaugurował Dzień Reymontowski na 
warszawskim Zamku Królewskim. Prezydent podkreślił, że dzieła 
Reymonta są szczególnie aktualne obecnie, na przełomie wieków.
Aleksander Kwaśniewski, który objął honorowy patronat nad 
obchodami Roku Reymontowskiego w roku 2000, powiedział (o epoce, 
w której pisał Reymont): "Był to czas przełomu, rewolucji 
cywilizacyjnej. Takie książki jak +Ziemia Obiecana+, +Chłopi+ 
poruszają problem wartości i miejsca tradycji, a także 
nieuchronności zmian. To sprawia, że pisarstwo Reymonta jest 
aktualne również współcześnie". 
Dzień Reymontowski na warszawskim Zamku Królewskim rozpoczął się 
promocją książki Barbary Koc pt. "Reymont. Opowieść 
biograficzna". Następnie odbył się wernisaż wystawy poświęconej 
Reymontowi przygotowanej przez warszawskie Muzeum Literatury 
oraz uroczysty koncert, podczas którego aktorzy recytowali 
fragmenty utworów Reymonta. Wystąpili też soliści Teatru 
Wielkiego oraz zespół "Mazowsze". 
#002987
Henryk Tomaszewski został laureatem nagrody im. Konrada 
Swinarskiego, a Dominika Ostałowska i Jerzy Trela otrzymali 
nagrodę im. Aleksandra Zelwerowicza. Wyróżnienia wręczono w 
warszawskim Teatrze Małym. 
Nagroda im. Konrada Swinarskiego przyznawana jest najlepszym 
reżyserom przez miesięcznik "Teatr" od 1976 roku. Tomaszewski 
otrzymał ją za przedstawienie "Traktat o marionetkach" według 
Henryka von Kleista - wystawione w Teatrze Narodowym w 
Warszawie, oraz za całokształt twórczości.  
Dominika Ostałowska została uhonorowana nagrodą im. Aleksandra 
Zelwerowicza za rolę Marianny w "Opowieściach Lasku 
Wiedeńskiego" Odona von Horvatha wystawionych w Teatrze Ateneum 
w Warszawie, zaś Jerzy Trela - za rolę Samuela w "Sędziach" 
Stanisława Wyspiańskiego w Teatrze Narodowym w Warszawie. 
#002988
58 plakatów do filmów Andrzeja Wajdy można oglądać w poznańskim 
Centrum Kultury "Zamek". Wystawę zorganizowano w ramach cyklu 
imprez "Andrzej Wajda w blasku Oscara".
#002989
Oasis, jedna z najpopularniejszych brytyjskich grup rockowych, 
wystąpi w Polsce. 5 czerwca na warszawskim Torwarze zagrają na 
pierwszym i jedynym koncercie w naszym kraju.
#002990
Klasyczne utwory współczesnych kompozytorów oraz nowe dzieła 
polskich twórców i młodych autorów ze Stanów Zjednoczonych i 
Niemiec zostaną zaprezentowane podczas XXXVI Poznańskiej Wiosny 
Muzycznej. XXXVI Poznańska Wiosna Muzyczna rozpocznie się 3 
kwietnia "Dniem studentów", a zakończy 7 kwietnia Koncertem 
Finałowym.
#002991
Losowaniem kolejności konkursowych wystąpień rozpoczął się w 
Poznaniu II Międzynarodowy Konkurs Organowy im. Feliksa 
Nowowiejskiego.
#002992
Ponad 70 tys. dolarów zebrano podczas aukcji obrazów polskich 
malarzy w Nowym Jorku. Na aukcji wystawiono obrazy 53 wybitnych 
polskich artystów. Swoje prace przekazali nieodpłatnie m.in. 
Zdzisław Beksiński, Jerzy Duda Gracz, Edward Dwurnik, Ludwik 
Maciąg, Józef Szajna i Jerzy Tchórzewski.
#002993
W Międzynarodowym Dniu Teatru w Krakowie wręczono "Ludwiki'99" - 
nagrodę dla najlepszych twórców teatralnych oraz "Złote maski" 
przyznawane najpopularniejszym aktorom przez publiczność.
#002994
Komisja Europejska zakazała sprzedaży w krajach UE leków 
hamujących łaknienie. Rzecznik Komisji poinformował, że decyzję 
podjęto po konsultacjach z Komitetem Farmaceutów i Europejską 
Agencją ds. Kontroli Leków.
Agencja ta zaproponowała, by 31 kwietnia wycofać wszystkie 
zezwolenia na sprzedaż środków odchudzających i leków 
zawierających substancje hamujące łaknienie. Na liście znalazły 
się m.in. amfepramon, clobenzorex, fenproporex, mefenorex. 
Według oceny Agencji ds. Kontroli Leków mają one być wycofane ze 
względu na "brak skuteczności w leczeniu i niekorzystne skutki 
uboczne". Zaproponowano także wycofanie leków zawierających 
fenfluramin i dexfenfluramin ze względu na ograniczoną 
skuteczność ich działania przy znacznym zagrożeniu dla zdrowia 
pacjentów skutkami ubocznymi.
#002995
Lekarze i stomatolodzy odbywający staż nie znają jeszcze zakresu 
egzaminu państwowego kończącego staż. 
#002996
Zjazd Świętokrzyskiej Izby Lekarskiej w Kielcach negatywnie 
ocenił dotychczasowe skutki reformy ochrony zdrowia.
#002997
W Berlinie odnaleziono nieznane do tej pory archiwum 
hitlerowskiego zbrodniarza Adolfa Eichmanna z czasów jego 
działalności w Austrii po przyłączeniu tego kraju do III Rzeszy.
#002998
Luki prawne, nadmiar kompetencji w ręku jednego urzędnika i brak 
systemu wycen prywatyzowanego majątku państwa - to według 
Najwyższej Izby Kontroli niektóre mechanizmy sprzyjające 
korupcji. Izba przedstawiła w poniedziałek dziennikarzom raport o 
zagrożeniu korupcją w Polsce. Analizę oparto na 57 kontrolach 
NIK przeprowadzonych w ciągu ostatnich pięciu lat. 
Według NIK, obszary szczególnie korupcjogenne to prywatyzacja, 
służby celne, policja, ale także ochrona zdrowia i szkolnictwo. 
Wątpliwości kontrolerów budzi wysokość honorariów dla firm 
doradczych, przygotowujących dla struktur państwowych ekspertyzy 
podczas prywatyzacji. "Rekordowe" wynagrodzenie, jakie w toku 
kontroli wykryła Izba, wynosiło dwa lata temu 17 mln zł. 
Uzyskiwanie korzyści kosztem majątku państwa ma też miejsce 
podczas nieefektywnych inwestycji - zaznacza NIK. 
NIK twierdzi, że majątek państwowy jest często "uszczuplany" z 
powodu braku właściwego nadzoru Ministerstwa Skarbu Państwa. 
Efektem są tego typu patologie, że spółka zwiększa swoje 
zadłużenie, a jej kierownictwo z miesiąca na miesiąc podnosi 
sobie pensje.
Pewnych elementów korupcji - rozumianej jako nadużywanie 
stanowiska do własnych korzyści - NIK dopatruje się w rażąco 
wysokich wynagrodzeniach samorządowców. 
Jako "bardzo poważną" nazywa NIK skalę zagrożeń korupcją w 
służbach celnych. Według Izby, z tego powodu "wypływa" prawie 
jedna czwarta część dochodów budżetu państwa. 
#002999
Softbank SA przeznaczy 100 mln USD w ciągu dwóch lat na rozwój 
Internetu - poinformował prezes Softbanku Aleksander Lesz. "W 
ciągu pierwszego roku zainwestujemy 65 mln USD" - powiedział. 
Softbank SA i Agora SA poinformowały o podpisaniu listu 
intencyjnego w sprawie budowy wspólnego serwisu finansowego. 
Wanda Rapaczyński, prezes Agory, powiedziała, że projekt ten 
jest spójny ze strategią spółki budowania portali tematycznych, 
ogłoszoną w styczniu tego roku.
"Obecnie trwają prace nad merytoryczną stroną przedsięwzięcia. 
Chcemy uruchomić portal internetowy do października-listopada 
tego roku" - powiedział Lesz.
"Nasza strategia zakłada, że IPS będzie największym prywatnym 
dostawcą Internetu w Polsce" - powiedział Lesz. Dodał, że klienci 
będą otrzymywali pełen pakiet usług internetowych, być może 
nawet darmowy dostęp do sieci. 
#003000
Dolnośląska policja zlikwidowała nielegalną wytwórnię pirackich 
oprogramowań i płyt kompaktowych. 
#003001
Karę 3 lat więzienia orzekł łódzki Sąd Rejonowy dla 47-letniego 
Krzysztofa R., oskarżonego o wykorzystywanie seksualne 
małoletnich chłopców i zmuszanie ich do czynów nierządnych. 
#003002
Blisko pięćdziesięciu oskarżycieli posiłkowych zgłosiło swój 
udział w procesie właścicieli Konsorcjum Motoryzacyjnego Auto-
Kredyt.
#003003
Śledztwo ws. domniemanego utrudniania śledztwa ws. inwigilacji 
prawicy przez UOP w pierwszej połowie lat 90. zostało zakończone.
#003004
Czescy ekolodzy podjęli walkę o powrót prawdziwej śliwowicy. 
Ostatnio bowiem śliwowicę coraz częściej pędzi się nie ze 
śliwek, ale z innych owoców.
W okolicach Vsetina i Valaszskiego Mezirzicz na Morawach z 
powodu chorób śliwek-węgierek likwiduje się coraz więcej sadów z 
tymi drzewami. W ich miejsce powstają sady innych drzew 
owocowych. To właśnie z takich owoców, albo ze śliw 
importowanych, np. z krajów tropikalnych, w wielkich gorzelniach 
pędzi się coś, co - zdaniem ekologów - nie zasługuje na miano 
prawdziwej śliwowicy.
Miłośnicy przyrody postanowili walczyć o zachowanie takich 
gatunków miejscowych węgierek, które są odporne na choroby. 
Dzięki ich wysiłkom udało się np. ocalić starą odmianę  
"valaszska śliwka", a także ustalić, że drzewa śliw rosnących na 
wysokości powyżej 600 m n.p.m. są bardziej odporne na choroby 
niż drzewa rosnące niżej.
#003005
Myśliwy z Beskidów biją na alarm: watahy wilków i zdziczałych 
psów sieją spustoszenie w lasach. Tylko podczas minionego 
weekendu łowcy z Cięciny na Żywiecczyźnie znaleźli sześć saren 
zagryzionych przez watahy głodnych psów wypuszczonych na noc 
przez górali.
Jan Juraszek, prezes koła łowieckiego Polskiego Związku 
Łowieckiego z Cięciny, powiedział, że dwie ze znalezionych saren 
myśliwi musieli dobić. "Sarny jeszcze żyły, gdy je znaleźliśmy. 
Miały jednak wygryzioną przez psy tzw. szynkę, czyli mięśnie z 
tyłu grzbietu. Nie miały szans na przeżycie. Gdy je znaleźliśmy, 
płakały. Sarny umieją płakać. I potwornie piszczały. Serca nam 
pękały" - dodał.
Najtrudniejsza sytuacja panuje na górze Pilsko i w okolicach 
Rysianki i Romanki. Tu bowiem oprócz psów pojawiają się watahy 
wilków i rysi, które polując w wyższych partiach gór sprawiają, 
że zwierzyna schodzi w stronę wsi. Tu jednak atakowana jest 
przez psy, znacznie groźniejsze od naturalnych drapieżników. W 
okolicach Cięciny bytuje ok. sześciu wilków i kilka rysi.
Myśliwi biją na alarm. Jeśli gospodarze nie powstrzymają
psów, zwierzyna może w Beskidach zupełnie wyginąć. 
#003006
Większość niemieckiej młodzieży (62 proc.) uważa, że w Niemczech 
mieszka zbyt wielu cudzoziemców. Ten pogląd wyznaje szczególnie 
wielu młodych mężczyzn w b. NRD (71 proc.). Opinia ta nie jest 
jednak wynikiem nienawiści wobec cudzoziemców, a tylko obawami 
przed konkurencją na rynku pracy - wynika z badań 
przeprowadzonych przez koncern Deutsche Shell AG.
#003007
Prawdziwy horror przeżył personel szpitala chirurgicznego w 
Legnicy. Jeden z pacjentów wymachując siekierą chciał zmusić 
lekarza do udzielenia pomocy.
#003008
Chińczycy Xue Zhen i Hongbo Zhao prowadzą po programie krótkim 
par sportowych podczas mistrzostw świata w łyżwiarstwie 
figurowym, które odbywają się w Nieci. Drugie miejsce zajmują 
Rosjanie Maria Pietrowa i Aleksiej Tichonow, a trzecie 
Kanadyjczycy Jamie Salle i David Pelletier. Polscy 
reprezentanci, brązowi medaliści sprzed roku - Dorota Zagórska i 
Mariusz Siudek, zajmują siódme miejsce. 
Robert Grzegorczyk nie zakwalifikował się do programu krótkiego 
konkurencji solistów. Polak w grupie eliminacyjnej A zajął 16. 
miejsce, a awans uzyskało piętnastu zawodników. 
Broniący mistrzowskiego tytułu w parach sportowych Rosjanie 
Jelena Biereżna i Anton Sicharulidze nie wystąpią z powodu 
wykrycia u Biereżnej niedozwolonych środków dopingujących. 
#003009
Iwona Guzowska ma w planach zdobyć wszystkie pasy zawodowej 
mistrzyni świata w boksie w wadze piórkowej. 8 kwietnia w 
Gdańsku Polka, posiadająca już pas WIBO, walczyć będzie z Chris 
Kreuz (USA) o kolejny, tym razem federacji IWBF. 
#003010
Dwoma zwycięstwami nad Estonią zakończyły się w Gdańsku 
towarzyskie spotkania hokejowej reprezentacji Polski do lat 18 z 
Estonią. 
#003011
Reprezentacja Polski zdobyła w Londynie brązowy medal 
drużynowych mistrzostw świata w trójboju siłowym. Złoty przypadł 
zespołowi USA, a srebrny Rosji. Startowały ekipy z 38 krajów. 
#003012
Federacja koszykówki FIBA podjęła decyzję o połączeniu od sezonu 
2001/2002 rozgrywek koszykarzy o Puchar Koraca i Saporty oraz o 
utworzeniu nowej formuły rozgrywek pucharowych. 
#003013
Koszykarze Minnesoty Timberwolves zwyciężyli po dogrywce Toronto 
Raptors 106:101. Wygrana zapewniła drużynie z Minneapolis, jako 
siódmemu zespołowi ligi, awans do play off. 
#003014
Niemiecki piłkarz Lothar Matthaeus zadebiutował w nowym zespole -
New York/New Jersey MetroStars. Debiut nie był udany, drużyna 
Mattheusa przegrała w Fort Lauderdale mecz ligi MLS z Miami 
Fusion 1:3. 
#003015
Brytyjczyk David Coulthard, który zajął drugie miejsce w Grand 
Prix Brazylii Formuły 1, został po wyścigu zdyskwalifikowany, 
gdyż jego McLaren nie przeszedł pomyślnie kontroli technicznej. 
#003016
Rozstawiony z numerem dwa Amerykanin Pete Sampras z trudem 
awansował do czwartej rundy turnieju tenisowego w Miami (suma 
nagród 5,72 mln USD), pokonując szwedzkiego nastolatka Andreasa 
Vinciguerrę 5:7, 7:6 (7-3), 6:4. 
Rozstawiona z numerem pierwszym Szwajcarka Martina Hingis 
pokonała 6:0, 6:4 Belgijkę Kim Clijsters.
#003017
Kenijska biegaczka Tegla Loroupe chce w igrzyskach olimpijskich 
w Sydney zdobyć złote medale w maratonie i biegu na 10 km. Na 
krótszym dystansie wystartuje tylko w wypadku, gdy od 
macierzystej federacji otrzyma "dziką kartę". 
#003018
We wtorek pochmurno z większymi przejaśnieniami na Warmii i 
Mazurach. Miejscami opady deszczu, na Śląsku lokalnie dość 
intensywne. Temp. maks. od 5 st. na Suwalszczyźnie do 11 st. w 
Małopolsce. Wiatr słaby i umiarkowany, południowo-wschodni. 
Ciśnienie w południe - 1002 hPa.
#003019
Na spotkaniu z senatorami AWS Lech Wałęsa podtrzymał koncepcję 
kilku kandydatów prawicy w I turze wyborów prezydenckich. "Potem 
poprzemy tego, którego naród wybierze."
"Senatorowie ani nie przyjęli, ani nie odrzucili tej koncepcji; 
było wezwanie do tego, by Lech Wałęsa porozumiał się z Marianem 
Krzaklewskim, co do koncepcji udziału +S+ i prawicy w wyborach 
prezydenckich" - powiedział senator Adam Glapiński.
Po spotkaniu nie miał wątpliwości, że Wałęsa weźmie udział w 
wyborach.
#003020
Kolegium Instytutu Pamięci Narodowej musi wybrać z dwóch 
wstępnie wyznaczonych kandydatów na prezesa IPN jednego, który 
następnie zostanie zlustrowany - podkreślił koordynator służb 
specjalnych Janusz Pałubicki.
Oznacza to, że kolegium będzie musiało wybrać między Jerzym 
Polaczkiem (rekomendowanym przez AWS) i Bogdanem Borusewiczem 
(popieranym przez UW).
#003021
Kółka Rolnicze i NSZZ RI "S" zawieszają rozmowy z rządem, 
ponieważ na posiedzeniu Rady Ministrów przedstawiono inne 
propozycje cen zbóż niż te, jakie z nimi uzgodniono - 
poinformowały we wtorek wieczorem oba związki.
"Ceny te są niższe niż ustalono wcześniej" - wyjaśnił Roman 
Wierzbicki, przewodniczący NSZZ RI "Solidarność". Powiedział, że 
przykładowo za tonę pszenicy w październiku rolnicy mieli 
otrzymać 580 zł, tymczasem KERM zaproponował 545 zł. Podobnie z 
żytem; zamiast obiecanych 410 zł, rolnicy mieliby dostać w 
październiku 395 zł.
#003022
Klub SLD złożył w Sejmie wniosek o wotum nieufności 
wobec ministra administracji i spraw wewnętrznych Marka 
Biernackiego. Pod wnioskiem podpisało się około stu posłów 
Sojuszu. Poseł SLD Jerzy Dziewulski powiedział dziennikarzom, że 
wotum nieufności wobec Biernackiego, to wyraz zaniepokojenia 
pogarszającą się sytuacją w kraju w zakresie bezpieczeństwa 
obywateli. 
Szef MSWiA Marek Biernacki zażartował, że jest zadowolony z 
tego wniosku. "Jestem zadowolony, że opozycja mnie tak docenia i 
uważa, iż jestem niebezpieczny na tym stanowisku. To dla mnie 
tylko pochlebstwo."
#003023
Grzegorz Piotrowski, były kapitan SB skazany za zabójstwo ks. 
Jerzego Popiełuszki, pozostanie w zakładzie karnym - postanowił 
łódzki Sąd Apelacyjny.
SA uznał, że okoliczności popełnienia zbrodni oraz postawa 
skazanego, zaprezentowana publicznie w czasie ostatniej 
przepustki nie przemawia za udzieleniem mu przedterminowego 
zwolnienia. Sąd odniósł się w ten sposób do wydarzeń z 9 
marca, kiedy Piotrowski - będąc na  6-dniowej przepustce - 
uczestniczył w konferencji prasowej, podczas której reklamował 
nowy tygodnik. 
Sejmowa komisja kultury i środków przekazu powołała we wtorek 
trzyosobową podkomisję, która ma przygotować stanowisko komisji 
w sprawie "okoliczności powstania i emisji oraz 
odpowiedzialności" za wywiad z Piotrowskim.
#003024
Sejm zgadza się z Rzecznikiem Praw Obywatelskich, że przepisy 
Karty Nauczyciela z 1982 r. dotyczące wieku emerytalnego kobiet 
i mężczyzn są niezgodne z Konstytucją -powiedziała posłanka 
Teresa Liszcz (AWS).
Rzecznik Praw Obywatelskich prof. Adam Zieliński zaskarżył do TK 
te przepisy Karty, które dotyczą przymusowego odchodzenia na 
emeryturę kobiet i mężczyzn wykonujących zawód nauczyciela. 
Mówią one, że stosunek pracy z kobietą - nauczycielem mianowanym 
zostaje rozwiązany, gdy kończy ona 60 lat. Dla mężczyzny jest to 
wiek 65 lat. wg RPO w zawodzie nauczyciela nie ma żadnych 
wskazań do różnicowania wieku emerytalnego. Stanowisko RPO 
podzielił Sejm. 
#003025
Prokuratura poinformowała, że jest "prawie pewna", że Ireneusz 
Sekuła chciał popełnić samobójstwo, dlatego zrezygnowała z badań 
daktyloskopijnych i balistycznych broni. Prawdopodobnie za kilka 
dni z Sekułą będzie mógł porozmawiać prokurator.
#003026
Program współpracy kulturalnej i naukowej między Polską i 
Tunezją na lata 2000-2002 oraz umowy o współpracy  w dziedzinie 
spraw socjalnych i turystyki zostały podpisane w obecności 
prezydentów Polski i Tunezji. Prezydent Tunezji Zine El Abidine 
Ben Ali rozpoczął tego dnia oficjalną część wizyty w Polsce. 
#003027
Europejski Trybunał Praw Człowieka w Strasburgu orzekł, że 
Polska naruszyła Europejską Konwencję Praw Człowieka w sprawie 
b. szefa Westy Janusza Baranowskiego i nakazał wypłacenie mu 
odszkodowania.
Polska ma wypłacić skarżącemu Baranowskiemu, założycielowi 
nieistniejącej już firmy ubezpieczeniowej, 30 tysięcy złotych 
zadośćuczynienia i 10 tysięcy złotych zwrotu kosztów prawnych. 
Odszkodowanie przyznano Baranowskiemu za przedłużanie 
aresztowania i nierozpatrywanie w należytym terminie jego 
wniosków o uchylenie aresztu. 
Minister sprawiedliwości Hanna Suchocka zapewniła, że rząd 
dysponuje pieniędzmi na odszkodowania, związane z orzeczeniami 
Trybunału Praw Człowieka Strasburgu. 
Janusz Baranowski - założyciel i prezes prywatnego towarzystwa 
ubezpieczeniowego Westa, które złamało monopol PZU i Warty - 
został aresztowany w czerwcu 1993 r. Zwolniono go 22 
października 1994 r.
#003028
UE przystąpiła do konkretnych rozmów negocjacyjnych z kolejną 
szóstką kandydatów do członkostwa: Bułgarią, Litwą, Łotwą, 
Maltą, Rumunią i Słowacją. 
Z wyjątkiem Bułgarii i Rumunii kraje te liczą, że uda im się 
dogonić pierwszą grupę, która rozpoczęła rokowania dwa lata 
temu. Malta i Łotwa deklarują gotowość do członkostwa w Unii w 
2003 roku, a Litwa i Słowacja w 2004. 
Wszystkie kraje z drugiej grupy otworzyły rozmowy w pięciu z 
trzydziestu tzw. obszarów negocjacyjnych. Należą do nich: 
polityka wobec małych i średnich przedsiębiorstw, nauka i 
badania, edukacja i szkolenia, zewnętrzne stosunki gospodarcze 
oraz wspólna polityka zagraniczna i bezpieczeństwa. Ponadto 
Bułgaria otworzyła negocjacje w polityce audiowizualnej, Litwa, 
Łotwa i Słowacja w polityce konkurencji, polityce audiowizualnej 
i statystyce, a Malta w obszarze pomocy państwa, polityce 
audiowizualnej i telekomunikacji. 
#003029
Władimir Putin, wybrany w niedzielę na prezydenta Rosji, poradził 
członkom gabinetu, by się odprężyli i skupili na pracy, bo 
formowanie nowego gabinetu zajmie więcej niż miesiąc.
Gazety wymieniają różnych kandydatów na premiera: obecnego 
wicepremiera i ministra finansów Michaiła Kasjanowa, 
"gospodarczy mózg" nowej ekipy Germana Grefa, dawnego 
wicepremiera i szefa prezydenckiej administracji (obecnie prezesa 
energetycznego monopolisty RAO JES "Rossija") Anatolija Czubajsa 
czy też pochodzącego z Petersburga "osobistego przyjaciela 
Putina", obecnego ministra łączności Leonida Rejmana.
O swoją przyszłość nie musi obawiać się minister obrony 
marszałek Igor Siergiejew. Kreml poinformował, że Putin 
postanowił zatrzymać go na stanowisku.
#003030
Minister spraw zagranicznych Rosji Igor Iwanow powiedział, że 
nowa doktryna rosyjskiej polityki zagranicznej będzie bardziej 
pragmatyczna, realistyczna i będzie lepiej uwzględniać interesy 
kraju. "Konsekwencja, przewidywalność, pragmatyzm" - takie 
podstawy polityki zagranicznej Rosji wymienił.
Za priorytet polityki zagranicznej Rosji uznał obronę jednostki, 
społeczeństwa i państwa, co - jak powiedział - "wymaga 
zapewnienia wszelkimi środkami bezpieczeństwa kraju, tworzenia 
sprzyjających warunków jego rozwoju, wpływania na międzynarodowe 
procesy z myślą o formowaniu stabilnego, sprawiedliwego i 
demokratycznego ładu na świecie". 
#003031
Sekretarz generalny NATO George Robertson oświadczył, że Sojusz 
jest gotów umocnić współpracę z Rosją po wyborze na prezydenta 
Władimira Putina. Wyraził głęboką nadzieję, że Putin wykorzysta 
to zwycięstwo do wzmocnienia demokracji i poprowadzenia Rosji ku 
reformom politycznym i gospodarczym, a także ku ściślejszej 
współpracy z zachodnimi pratnerami. Ponownie przypomniał o 
zaniepokojeniu Sojuszu sytuacją w Czeczenii.
#003032
Pochodzący z Europy Środkowej amerykański magnat finansowy 
George Soros uważa, że nowy rząd rosyjski pod zwierzchnictwem 
byłego agenta KGB Władimira Putina będzie prawdopodobnie 
"autorytarny i nacjonalistyczny".
"Putin będzie starał się ustanowić na nowo silne państwo i może 
mu się to udać" - napisał Soros w zatytułowanym "Kto utracił 
Rosję" artykule wydrukowanym w najnowszym numerze "New York 
Review of Books". "Jest jednak mało prawdopodobne, by państwo 
Putina zbudowane było na zasadach społeczeństwa otwartego; 
należy się raczej liczyć z tym, że będzie się ono opierać na 
demoralizowaniu, upokarzaniu i frustrowaniu narodu rosyjskiego."
#003033
Od 1 czerwca Polska przejmuje na rok kierowanie specjalną 
jednostką rozejmową SHIRBRIG - poinformował minister obrony 
Janusz Onyszkiewicz. Udział w siłach SHIRBRIG zadeklarowały 
m.in. Argentyna, Dania, Finlandia, Hiszpania, Holandia, Kanada, 
Szwecja i Włochy. W skład brygady wejdzie polski batalion 
piechoty zmechanizowanej.
Na razie nie jest określone, do jakich misji byłaby wyznaczona 
brygada. Według polskiego ministra, nie jest wykluczony wyjazd 
na Bliski Wschód, "jeżeli Izrael wycofa się z południowego 
Libanu". 
Inicjatywa powołania SHIRBRIG (Wielonarodowej Brygady Sił 
Szybkiego Reagowania) powstała w grudniu 1994 w czasie spotkania 
ministrów obrony Danii, Niemiec i Polski. 
#003034
Czterech polskich marynarzy utonęło wraz z niewielkim tankowcem 
bandery liberyjskiej "Martina", który poszedł na dno po kolizji 
u północnego wejścia do cieśniny Sund - podały szwedzkie służby 
ratownicze.
Według nieoficjalnych informacji, zaginął ponadto płynący 
statkiem krewny jednego z marynarzy. Dwóch polskich członków 
załogi "Martiny" uratowano. Obaj w stanie głębokiego 
wychłodzenia zostali przewiezieni do szpitala w szwedzkim 
Haelsingborgu. 
"Martina", własność armatora duńskiego, wiozła 600 ton kwasu 
solnego z Norwegii do Kopenhagi. Około 10 mil morskich na północ 
od Helsingoer tankowiec został staranowany przez niemiecki 
kontenerowiec "Werder Bremen". Z pierwszych doniesień nie 
wynika, która z jednostek szła niewłaściwym kursem.
#003035
Olbrzymia lawina zeszła na stoku Kitzsteinhorn koło znanego 
ośrodka narciarskiego Kaprun, 80 km na południe od Salzburga. 
Spowodowała śmierć co najmniej jedenastu osób. 
Lawina zagarnęła grupę instruktorów, odbywających wycieczkę 
narciarską na zachodnich zboczach masywu Kitzsteinhorn. W grupie 
byli Austriacy, Niemcy, Duńczycy i Czesi. W momencie katastrofy 
znajdowali się na wysokości około 2.700 metrów nad poziomem 
morza, poza wyznaczonymi trasami zjazdowymi. 
Lawina miała gigantyczne rozmiary - jej tor liczył półtora 
kilometra długości i pół kilometra szerokości. 
W Kaprun obowiązywał we wtorek zaledwie drugi stopień zagrożenia 
lawinowego w skali pięciostopniowej.
#003036
Władze Arabii Saudyjskiej systematycznie gwałcą prawa człowieka 
przy biernej postawie społeczności międzynarodowej - twierdzi 
Amnesty International, znana organizacja obrońców praw człowieka.
Arabia Saudyjska, podaje AI w specjalnym raporcie, to jeden z 
krajów, gdzie wykonuje się najwięcej egzekucji na świecie: 
średnio dwie na tydzień.
"Wszelka krytyka albo myśl niezależna wywołuje gniew rządu i 
prowadzi do brutalnych represji" - podkreśla AI. W Arabii 
Saudyjskiej są zakazane partie polityczne, związki zawodowe, 
stowarzyszenia adwokatów i organizacje obrońców praw człowieka. 
Ofiarą dyskryminacji padają tam przede wszystkim przeciwnicy 
polityczni i religijni, imigranci oraz kobiety.
Licząca 19 mln mieszkańców Arabia Saudyjska jest rządzona 
zgodnie z surowym prawem islamskim - szariatem. 
#003037
Chiny budują nowe stanowiska dla rakiet obrony przeciwlotniczej 
na wybrzeżu koło Tajwanu - podał "The Washington Times", 
powołując się na wojskowy wywiad USA. Zdaniem wywiadu rakiety S-
300 typu ziemia-powietrze produkcji rosyjskiej zwiększą jeszcze 
bardziej ryzyko konfliktu militarnego między Chinami a Tajwanem. 
#003038
Najstarszy syn prezydenta Iraku Saddama Husajna, Udaj, został 
wybrany do nowego parlamentu, uzyskując poparcie 99,99 proc. 
wyborców. Oczekuje się, że 35-letni Udaj zostanie 
przewodniczącym nowego parlamentu, którego inauguracyjne 
posiedzenie odbędzie się w kwietniu.
#003039
Dziewięć spośród jedenastu krajów członkowskich OPEC postanowiło 
przywrócić poziom wydobycia "sprzed porozumienia o jego redukcji 
z marca 1999 roku" - poinformował dziś w Wiedniu we wczesnych 
godzinach rannych rzecznik organizacji.
Decyzja ta oznacza, że dzienne wydobycie krajów zrzeszonych w 
tej organizacji wzrośnie o 6,3 procent, czyli o 1,45 miliona 
baryłek dziennie, co zdaniem analityków nie wystarcza, by spadły 
światowe ceny ropy.
Mimo wielogodzinnych rozmów Iran - drugi w OPEC producent ropy 
naftowej - nie zgodził się na zwiększenie wydobycia powyżej 1,2 
miliona baryłek dziennie, co uniemożliwiło osiągnięcie 
kompromisu. Irański minister do spraw ropy naftowej powiedział, 
że OPEC nie powinna być "pieczęcią" przystawianą na decyzjach 
innych.
Kraje OPEC wydobywają dziennie ponad 26 milionów baryłek ropy, 
co stanowi około 35 procent światowego wydobycia.
W Wiedniu poinformowano też, że 21 czerwca zbierze się tam 
nadzwyczajna konferencja OPEC, by ponownie omówić sytuację na 
rynku ropy naftowej.
Ceny ropy w ciągu ostatnich 12 miesięcy wzrosły trzykrotnie.
#003040
Podczas wtorkowej sesji Giełdy Papierów Wartościowych spadł kurs 
101 akcji, 92 wzrósł, a 28 nie zmienił się, w tym na rynku NFI 
wzrosły notowania wszystkich 15 funduszy. Indeks rynku 
podstawowego WIG spadł o 0,1 proc. i wyniósł 22.848,3 pkt. 
#003041
We wtorek kurs akcji wszytkich 15 funduszy wzrósł, w tym kurs 
walorów I NFI, III NFI i XI NFI maksymalnie. Indeks NIF wzrósł o 
6,6 proc. do 61,6 pkt. Analitycy uważają, że dobra koniunktura na 
rynku NFI może jeszcze potrwać.
#003042
Po wtorkowym niewielkim spadku indeksów Marek Pokrywka, analityk 
DM BOŚ, podtrzymał opinię, że WIG jest w fazie konsolidacji z 
możliwością dalszych wzrostów, które mogą go pociągnąć nawet w 
okolice 30 tys. pkt. 
Tymczasem wtorkowa sesja stała pod znakiem niewielkiej 
aktywności inwestorów przy zmniejszonych obrotach na rynku 
podstawowym. 
Podczas wtorkowego fixingu najlepiej zaprezentowała się branża 
budowlana. WIG Budownictwo wzrósł o 1,1 proc. 
#003043
Złoty osłabł we wtorek o 0,22 proc.,osiągając pod koniec dnia 
7,3 proc. powyżej parytetu - poinformował Marek Zuber, analityk 
Banku Przemysłowo-Handlowego SA. Zdaniem Marka Gackowskiego, 
dealera BPH, w środę złoty będzie wahał się w przedziale 7-8 
proc. powyżej parytetu. 
#003044
Wicepremier Leszek Balcerowicz (UW) oczekuje od AWS 
potwierdzenia woli dokończenia reformy podatkowej. Jego zdaniem, 
przegłosowane przez Sejm w ubiegłym roku propozycje zmian w 
podatkach były dobre. 
#003045
Według wiceszefa klubu UW Jana Wyrowińskiego, podczas wtorkowego 
spotkania liderzy koalicji porozumieli się w sprawie szybkiej 
prywatyzacji przemysłu cukrowniczego.
#003046
BRE Bank SA i fundusz Inwestycyjny Everest Capital utworzą 
firmę zarządzającą sześcioma Narodowymi Funduszami 
Inwestycyjnymi, w której będą mieć po 50 proc. udziałów.
#003047
PZU Życie SA nabył 2.370.318 akcji Banku Handlowego i wraz z 
PZU SA zwiększył udział w Handlowym do liczby akcji dających 
prawo do 8,38 proc. głosów na walnym zgromadzeniu BH.
#003048
Bank PKO BP został przekształcony w jednoosobową spółkę skarbu 
Państwa. Akt przekształcenia banku podpisał we wtorek minister 
skarbu Emil Wąsacz. Na stanowisko prezesa banku została powołana 
Henryka Pieronkiewicz, była prezes BPH SA. 
#003049
Skarb Państwa jest gotów zaakceptować obniżenie swojego 
udziału w BGŻ przy jednoczesnym podwyższaniu kapitału tego banku 
przez banki spółdzielcze. 
#003050
Polska Telefonia Cyfrowa, operator sieci Era GSM, podała, że jej 
średnie przychody od jednego użytkownika spadły do 154 zł w 1999 
roku z 216 zł w 1998 roku.
#003051
Po pierwszym czytaniu w Sejmie projekt kodeksu spółek 
handlowych został skierowany we wtorek do prac w nadzwyczajnej 
komisji kodyfikacyjnej. 
#003052
Zdaniem rzecznika ubezpieczonych Stanisława Rogowskiego, 
działania Warty i PZU, które postanowiły do minimum ograniczyć 
rozliczenia bezgotówkowe z klientami podczas napraw rozbitych 
aut, nie są korzystne dla klientów. 
#003053
Ministerstwo Gospodarki proponuje ograniczyć opłaty 
użytkowników za przyłączenie do sieci energetycznej - do 25 
proc. średniorocznych kosztów budowy przyłączenia. Obecnie w 
opłaty takie są ustalane przez zakłady energetyczne. 
#003054
Skarb Państwa przejmie od Nadwiślańskiej Spółki Węglowej (NSW) 
SA wart 80,9 mln zł zameczek myśliwski w Promnicach k. Tych. W 
ten sposób spółka zapłaci podatek VAT. 
#003055
Nissan Poland zanotował w ciągu dwóch pierwszych miesięcy 2000 
roku prawie 26-procentowy wzrost sprzedaży w porównaniu z 
analogicznym okresem ubiegłego roku - poinformowała PAP Kinga 
Ossowska z biura prasowego Nissan Poland. 
#003056
Jedynie 13 proc. Austriaków uważa, że Polska powinna zostać 
członkiem Unii Europejskiej przed 2004 rokiem - wynika z badań 
przeprowadzonych przez warszawski Instytut Spraw Publicznych. 
#003057
Komisarz UE ds. rolnictwa Franz Fischler uważa, że nie 
nadeszła jeszcze pora na negocjacje w sprawie dopłat dla 
polskich rolników, które zaczną im przysługiwać po wejściu 
Polski do UE. 
#003058
Potężny związek zawodowy metalowców (IG Metall) i 
przedsiębiorcy niespodziewanie szybko osiągnęli we wtorek w 
Duesseldorfie porozumienie w sprawie układu zbiorowego w tej 
branży w Nadrenii Północnej-Westfalii.
#003059
W Pekinie rozpoczęła się nowa seria kluczowych negocjacji 
handlowych Chin z Unią Europejską. Od ich wyniku zależy 
przyjęcie Chin do Światowej Organizacji Handlu.
#003060
41 proc. Szwedów głosowałoby przeciwko przystąpieniu ich kraju 
do europejskiej unii walutowej, a jedynie 35 proc. poparłoby tę 
inicjatywę - wynika z opublikowanego we wtorek sondażu opinii 
publicznej.
#003061
W połowie maja Jerzy Kawalerowcz rozpocznie zdjęcia do filmowej 
adaptacji "Quo Vadis" Henryka Sienkiewicza. Trwają castingi i 
przymiarki obsadowe. 
Nadal nie ma odtwórców dwóch głównych ról - Marka Winicjusza i 
Ligii, mimo iż od wielu miesięcy trwają castingi. Jak powiedział 
PAP rzecznik prasowy filmu Stanisław Zawiślinski, pewne jest 
jedynie, że Chilona Chilonidesa zagra Jerzy Trela. Pomponią 
będzie najprawdopodobniej Danuta Stenka.
"Bogusław Linda przymierza się do roli rzymskiego poety 
Petroniusza, ale ostatecznej umowy jeszcze nie podpisano. Jest 
również prawdą przymiarka Michała Bajora do roli cesarza Nerona. 
Wszystko to jednak nie jest jeszcze sfinalizowane(...) 10 
kwietnia odbędzie się konferencja prasowa, na której 
poinformujemy o wszystkich szczegółach" - dodał rzecznik.
Zdjęcia do filmu rozpoczną się w połowie maja i na początku 
będą kręcone w Tunezji. Stamtąd ekipa przeniesie się do Francji, 
by na końcu wrócić do Polski. Budżet filmu będzie bardzo wysoki 
jak na polskie warunki i wyniesie ok. 12 mln USD. 
#003062
Jedną z atrakcji turystycznych zorganizowanych w Wenecji w 
ramach obchodów roku 2000 jest wielka wystawa w Pałacu Grassi 
ukazująca wizje kosmosu w sztuce.	Hasło wystawy, która będzie 
otwarta do 23 lipca, brzmi: "Kosmos od Goyi do Chirico, od 
Friedricha do Kiefera. Sztuka odkrywa nieskończoność". 
Wśród około 400 eksponatów są m.in. namalowany przez Francisca 
Goyę pierwszy lot balonem oraz liczne obrazy o tematyce 
kosmicznej autorstwa Constantina Brancusiego, Andre Massona, 
Joana Miro i Pablo Picassa.
Zaprezentowano wizje przyszłych stacji orbitalnych stworzone 
przez "rewolucyjnych" artystów, takich jak Aleksander Rodczenko 
i pochodzący z Polski Kazimierz Malewicz (1879-1935). Dziełom 
sztuki pochodzącym ze 150 muzeów w 18 krajach towarzyszą liczne, 
wypożyczone przez agencje kosmiczne USA i Rosji, pamiątki z 
lotów kosmicznych. 
#003063
200 obrazów najwybitniejszych polskich malarzy, m.in. Juliusza i 
Wojciecha Kossaków, Witkacego, Stanisława Witkiewicza i Jacka 
Malczewskiego, pokazano w Rzeszowie na wystawie "Dzieci w 
malarstwie polskim". 
#003064
Figura Matki Bożej Apokaliptycznej oraz pierwsze wydanie dzieła 
Mikołaja Kopernika "O obrotach sfer niebieskich", wypożyczone 
specjalnie na wielką wystawę jubileuszową, dotarły już na Wawel.
#003065
Około 300 światowej sławy artystów polskich i zagranicznych 
wystąpi w dziesięciu koncertach w ramach 39. Muzycznego 
Festiwalu w Łańcucie, który rozpocznie się 13 maja i potrwa do 
20 maja.
#003066
Majowy Kongres "Poezja metafizyczna i religijna" w Katowicach 
będzie jedyną w województwie śląskim imprezą w ramach 
oficjalnego kalendarza obchodów Jubileuszu Roku 2000. 
#003067
W kościele farnym w Przeworsku, należącym dawniej do zakonu 
bożogrobców, rozpoczęto prace konserwatorskie przy zabytkowym 
XVII-wiecznym ołtarzu głównym. Ołtarz ten należy do największych 
i najcenniejszych zabytków sztuki snycerstwa barokowego na 
Podkarpaciu.
#003068
Lawina to szybki ruch pokrywy śnieżnej, dochodzący nieraz do 
kilkuset kilometrów na godzinę. Powstawaniu lawin sprzyja duża 
ilość nagromadzonego śniegu i gwałtowne ocieplenie.
Jeśli śniegu jest bardzo dużo, a stok stromy, wówczas 
najmniejszy nawet bodziec może zapoczątkować lawinę. Może nim 
być fala dźwiękowa powstająca np. przy krzyku, przewrócenie się 
złamanego drzewa, dodatkowy opad śniegu, narciarz poruszający 
warstwy śniegu, a także niewielki nawet ruch sejsmiczny. 
Naukowcy różnicują lawiny według różnych kryteriów. Najczęściej 
bierze się pod uwagę rodzaj zsuwającego się śniegu - jeśli jest 
on suchy, przewiany, lekki i unosi się w powietrze, mamy do 
czynienia z lawiną pyłową, jeśli jest wilgotny i ciężki, a lawina 
pociąga za sobą całą warstwę leżącej pod śniegiem gleby - 
wówczas mówi się o tzw. lawinie gruntowej. Ta ostatnia jest 
najbardziej niebezpieczna, porywa bowiem wszystko co znajduje 
się na jej drodze. Gdy zsuwa się tylko jedna warstwa śniegu - 
wtedy lawina nosi nazwę powierzchniowej lub inaczej tzw. deski 
śnieżnej. 
Za największą uważa się obecnie lawinę z 1885 roku, kiedy to we 
włoskich Alpach zjechało 3,5 mln metrów sześciennych śniegu. 
#003069
Wczesnopiastowski gród w Gieczu w Wielkopolsce był rezydencją 
Mieszka II. Przemawiają za tym wyniki ostatnich badań 
archeologicznych - poinformowała PAP Teresa Krysztofiak z Muzeum 
Pierwszych Piastów. 
Badania reliktów kościoła z XI wieku w Gieczu prowadzono przez 
kilka lat. Dopiero jednak opracowanie materiałów z 
zeszłorocznych wykopalisk oraz porównawcze analizy 
architektoniczne potwierdziły monumentalny charakter tej budowli. 
"Znaleźliśmy pozostałości dużej krypty korytarzowej i fundamenty 
trzech wież, dwóch okrągłych i jednej czworokątnej. Teraz już 
wyraźnie widać, że była to monumentalna budowla, znacznie 
większa i ważniejsza niż zwykły kościół grodowy" - powiedziała 
Krysztofiak. 
Wcześniej odkryto w tej świątyni duży grobowiec, w którym 
zachowały się tylko niewielkie fragmenty kości. Archeolodzy 
przypuszczają, że musiał tam spoczywać ktoś znaczny, być może z 
dynastii piastowskiej. Potrzebne będą badania wyjaśniające tę 
zagadkę. 
#003070
....przed schorzeniami występującymi w starszym wieku i 
polepszają pamięć - wynika z badań, którymi kierował prof. Kamal 
Masaki z Uniwersytetu Hawad w Honolulu. Badaniami objęto 3.385 
amerykańskich mężczyzn w wieku od 71 do 93 lat - podało pismo 
medyczne "Neurology".
Część z badanych zażywała regularnie dawki witamin C i E w latach 
1982-1988. Podczas powtórnych badań, przeprowadzonych w okresie 
1991-1993, okazało się, że mężczyźni ci są znacznie zdrowsi niż 
członkowie grupy kontrolnej nie zażywający witamin. 
Zagrożenie demencją na tle chorób serca i naczyń wieńcowych było 
u nich o 88 procent mniejsze niż w grupie kontrolnej, a ryzyko 
zaniku pamięci z przyczyn niezwiązanych z zaburzeniami pracy 
serca - mniejsze o 69 procent. Stan umysłowy osób zażywających 
witaminy był o 75 procent lepszy, a ich zdolności poznawcze o 20 
procent wyższe - twierdzi prof. Masaki. 
#003071
Egipsko-amerykańska misja archeologiczna znalazła w Tel-al-Borg, 
miejscowości odległej o dziesięć kilometrów od Kanału Sueskiego, 
sztychy i rysunki ukazujące faraonów Totmesa III, Ramzesa II i 
jego syna Merenptaha.
#003072
Pięć Centrów Doskonałości powołanych w Polsce to efekt 
realizacji europejskiego Programu Phare SCI TECH II, który 
wspiera reformę nauki polskiej - poinformowano na konferencji 
prasowej w Komitecie Badań Naukowych. 
#003073
Trzydzieści ze 112 rosyjskich reaktorów atomowych 
wykorzystywanych do badań naukowych ma ponad 30 lat i może ulec 
awarii - poinformował szef państwowego komitetu ds. nadzoru 
bezpieczeństwa nuklearnego.
#003074
Wojciech Młynarski - poeta, satyryk, dramaturg, scenarzysta, 
reżyser i kompozytor - będzie gościem środowej debaty 
internetowej pod adresami: "http://debata.wp.pl" oraz 
"http://cafe.wprost.pl/gosccafe".
Moderatorem debaty będzie red. Aleksander Kropiwnicki. Do niego 
docierać będą kierowane przez użytkowników sieci pytania. Można 
je nadsyłać zarówno przed rozpoczęciem debaty, jak i w czasie 
jej trwania. Rozmówcy będą mogli obserwować dyskusję - czytać
zadawane pytania i udzielane odpowiedzi. 
W tego rodzaju debatach uczestniczyli do tej pory m.in. 
Bronisław Geremek, Hanna Suchocka, Paweł Piskorski, Jerzy 
Kisielewski, Tomasz Wołek, Michał Listkiewicz, ks. Jan 
Twardowski, Hanna Gronkiewicz-Waltz, marszałek Sejmu Maciej 
Płażyński i prezydent Lech Wałęsa.
#003075
32-letni mężczyzna został zastrzelony w nocy z poniedziałku na 
wtorek w Słubicach w województwie lubuskim. Jego zwłoki 
znaleziono na klatce schodowej bloku - poinformował podkomisarz 
Zbigniew Kołecki z Komendy Wojewódzkiej Policji w Gorzowie Wlkp.
Policja ustaliła, że do mężczyzny oddano kilka strzałów z
broni palnej. Jednak dopiero badania balistyczne i sekcja zwłok 
pozwolą na ustalenie dokładniejszych okoliczności zabójstwa. Ze 
względu na dobro śledztwa policja odmawia podania jakichkolwiek 
szczegółów.
Jak nieoficjalnie powiedział PAP jeden z funkcjonariuszy,
zabójstwo mężczyzny, którego słubicka policja zna z działalności 
kryminalnej, jest ewidentną egzekucją. Zastrzelony miał 
powiązania z przestępcami z całego kraju, w tym z gangami 
wołomińskim i pruszkowskim.
#003076
Prokuratura po raz drugi umorzyła śledztwo ws. śmierci operatora 
filmowego Bartłomieja Frykowskiego w dworku Karoliny Wajdy.
#003077
Dolnośląska policja zarekwirowała kilkanaście sztuk broni 
długiej i krótkiej, karabinki maszynowe, zamki do pistoletów i 
karabinów, lufy do różnego rodzaju broni, naboje, noktowizory, 
celowniki oraz matryce do wyrabiania pocisków. 
#003078
Dwóch mężczyzn podejrzanych o handel bronią zatrzymano w Lesznie 
(woj. wielkopolskie). Policja przejęła trzy pistolety, karabin 
snajperski, kuszę strzelecką, granat i kilkaset sztuk aminicji.
#003079
Policjanci w jednym ze stołecznych mieszkań postrzelili we 
wtorek obywatela Ukrainy podejrzewanego o styczniowe podwójne 
zabójstwo niedaleko Otwocka.
#003080
Przed Sądem Okręgowym w Zielonej Górze rozpoczął składanie 
wyjaśnień Maciej B. ps. Baryła, oskarżony m.in. o zabójstwo 
policjanta w Sulechowie.
#003081
Funkcjonariusze policji w Kędzierzynie-Koźlu zatrzymali czterech 
chłopców w wieku od 15 do 17 lat podejrzanych o podpalenie 13-
letniego kolegi.
#003082
27-letni Marek W. zbiegł z Zakładu Karnego w Grudziądzu.
#003083
Sąd Rejonowy w Kędzierzynie-Koźlu uznał sierżanta policji Piotra 
J. za winnego nadużycia broni.
#003084
Holendrzy uczą podlaskich policjantów i funkcjonariuszy Straży 
Granicznej, jak mogą poprawić i usprawnić swoją pracę i być 
lepiej postrzegani przez społeczeństwo.
#003085
Policja zatrzymała 25-letniego wrocławianina, który na trawniku 
miejskim bił i kopał dwóch małych chłopców, synów swojej 
konkubiny.
#003086
Proces Zbigniewa B., który w 1998 roku broniąc się przed 
napastnikami na plaży nudystów zabił nożem jednego i zranił 
dwóch, zacznie się dziś przed warszawskim Sądem Okręgowym.
#003087
Dwoje policjantów z Krakowa podejrzanych jest o nielegalną 
współpracę ze "Złym" - zawieszonym ostatnio pismem żony Urbana, 
Małgorzaty Daniszewskiej.
#003088
Przed Sądem Rejonowym w Szczecinie rozpoczął się proces ośmiu 
obywateli Niemiec oskarżonych o udział w fikcyjnych spółkach, 
kupujących ziemię w woj. zachodniopomorskim.
#003089
Trzech hurtowników i dwóch sprawców napadów na tiry zatrzymała 
od soboty do wtorku mazowiecka policja.
#003090
Na 10 lat więzienia za próbę przemytu do Polski ok. 80 kg 
heroiny, wartości ok. 16 mln zł, bielski Sąd Okręgowy skazał 
Macedończyka Redżepa O. 
#003091
Na kary pięciu i pół oraz czterech i pół roku więzienia skazał 
bielski Sąd Okręgowy dwóch mieszkańców Podbeskidzia Rafała M. i 
Adama W., którzy przemycili z Turcji do Anglii 17 kg heroiny o 
wartości 3,6 mln zł. 
#003092
Sąd w San Francisco nakazał wielkim firmom tytoniowym Philip 
Morris i R.J.Reynolds zapłacenie 20 mln dolarów odszkodowania 
umierającej na raka palaczce papierosów, która pozostawała w 
szponach nałogu od 25 lat.
40-letnia Leslie Whiteley, matka czworga dzieci, paliła 
papierosy od 13 roku życia. Przestała, gdy było już za późno. W 
trakcie procesu wykryto u niej przerzuty nowotworu do mózgu i 
wątroby. Lekarze nie dają jej więcej niż rok życia.
Jest to pierwsze od czasu wprowadzenia w 1969 roku w USA 
obowiązkowych napisów ostrzegawczych na paczkach papierosów, 
orzeczenie ławy przysięgłych przyznające odszkodowanie ofiarom 
nikotynowego nałogu. Ława przysięgłych uznała obie firmy winnymi 
celowego ukrywania  przed palaczami prawdziwych niebezpieczeństw 
związanych z paleniem. Prawnicy przewidują, że wyrok może 
okazać się precedensowy i wkrótce sądy amerykańskie może zalać 
fala pozwów przeciwko producentom wyrobów tytoniowych. 
#003093
W Polsce jest tylko jeden ośrodek "dogoterapii" czyli metody
rehabilitacji osób niepełnosprawnych z użyciem psów - w Lasakch 
- powiedziała PAP Maria Czerwińska, trenerka psów oraz 
założycielka "Cze-ne-ka" - Fundacji Przyjaźni Ludzi i Zwierząt w 
Warszawie. 
Zdaniem Czerwińskiej, nie wszystkie psy nadają się do terapii 
dzieci niewidomych i niesprawnych ruchowo. Najlepsze są psy 
łagodne, m.in. husky, malamuty oraz bernardyny, które dodatkowo 
trzeba jeszcze pewnych rzeczy nauczyć. 
Dzięki specjalnie wytresowanym psom dzieci np. niewidome poznają 
przestrzeń wokół siebie. Natomiast dzieci niesprawne uczą się 
ruchu od swoich czworonożnych przyjaciół. 
Psy przygotowywane do takiej rehabilitacji muszą być wyjątkowo 
łagodne, cierpliwe, a przede wszystkim nie mogą reagować 
spontanicznie na zachowanie swoich małych podopiecznych. Do 
swojej przyszłej pracy są przygotowywane już od 4 tygodnia życia.
#003094
Ekolodzy apelują do kierowców, by uważali na kopulujące płazy, 
które właśnie przechodzą okres godowy. Płazy często wybierają na 
miejsce godów asfaltowe drogi, cieplejsze od otoczenia. Tam giną 
pod kołami rozpędzonych aut.
W obronie płazów stanął poseł Unii Wolności i ekolog Jan 
Rzymełka. "Trzeba pamiętać, że płazy też są częścią ekosystemu. 
Żywią się owadami. Jeśli pod kołami zginie większość żab i 
ropuch danego obszaru, to może się na przykład okazać, że będzie 
tam bardzo dużo komarów lub szkodników niszczących uprawy" - 
powiedział PAP.
"To naprawdę niewiele kosztuje - zatrzymać się na 2-3 minuty, by 
pozwolić przejść połączonym namiętnym uściskiem żabom czy 
salamandrze(...) W Belgii czy Holandii na drogach są znaki - 
uwaga na żaby czy jaszczurki. W okresach godowych wolontariusze 
czuwają przy drogach i zatrzymują samochody w razie potrzeby" - 
dodał.
#003095
Rozzłoszczeni (niedoszli) pasażerowie z Sao Paolo 
(Brazylia), którzy wpierw czekali godzinami na podmiejski 
pociąg, a gdy nadjechał godzinami tkwili w nim mając nadzieję, 
że ruszy, postanowili pozbyć się problemu w sensie dosłownym: 
wyszli i obiekt swej udręki spalili.
Lokalna telewizja pokazała ujęcia ze śmigłowca, na których 
widać ciąg spowitych w dymie i spopielonych wagonów.
Przedstawiciel policji powiedział, że praktycznie nie sposób 
będzie wskazać konkretnych podpalaczy.
Pociąg kosztował w przeliczeniu ok. 1,2 mln dolarów.
#003096
W 2025 roku co czwarty Polak będzie w wieku 60 i więcej lat, a 
to niesie wyzwania wobec polityki społecznej i gospodarczej 
kraju - powiedział Janusz Witkowski, wiceprezes Głównego Urzędu 
Statystycznego.
#003097
Różaneczniki, przebiśniegi, śnieżyce, imponujące kolekcje 
wrzośców oraz wiele innych rzadkich gatunków roślin będzie można 
oglądać już od najbliższej soboty w Ogrodzie Botanicznym PAN w 
Powsinie pod Warszawą.
#003098
Władze Tatrzańskiego Parku Narodowego zgodziły się na 
modernizację kolejki na Kasprowy Wierch, pod warunkiem że w 
ciągu godziny nie będzie ona przewozić na szczyt więcej niż 360 
pasażerów.
#003099
W centrum Poznania zawaliła się częściowo kamienica, w której 
znajdowały się trzy rodziny. Nikt nie odniósł obrażeń. Kamienica 
miała zostać wyburzona w 1994 roku.
#003100
132 osoby zmarły od początku tego roku w Nigrze w rezultacie 
epidemii wirusowego zapalenia opon mózgowych - poinformował 
tamtejszy minister zdrowia. Na chorobę tę zapadło już prawie 
1200 osób.
#003101
Władze Kuwejtu wprowadziły całkowity zakaz sprzedaży ostryg w 
kraju, grożąc islamską klątwą - fatwą - tym wszystkim, którzy 
nie zastosują się do zarządzenia.
#003102
Kolarski Tour de Pologne, jedna z najbardziej światowych 
imprez sportowych w naszym kraju, odbędzie się w tym roku w 
dniach 4-10 września. Trasa liczy 1171 km i prowadzi z Braniewa 
do Karpacza. 
#003103
W zakończonych turniejach kwalifikacyjnych do turnieju 
zapaśniczego w stylu klasycznym Igrzysk 27 (rz) Olimpiady w 
Sydney Polska zdobyła awans w pięciu kategoriach wagowych. 
Wcześniej prawo startu w igrzyskach zapewnił sobie Andrzej 
Wroński. 
#003104
Francuzi Marina Anissina i Gwendal Peizerat prowadzą po 
tańcach obowiązkowych podczas mistrzostw świata w łyżwiarstwie 
figurowym, które odbywają się w Nicei. Drugie miejsce zajmują 
Włosi Barbara Fusar-Poli i Mazurizio Margaglio, a trzecie 
Litwini Irina Łobaczewa i Ilia Awerbuch. 
#003105
Polscy hokeiści przygotowujący się do mistrzostw świata grupy B 
w Katowicach przegrali w Oświęcimiu z zespołem czeskiej 
ekstraklasy HC Karlove Vary 0:7 (0:3, 0:3, 0:1). 
#003106
Francuski łyżwiarz, Stephane Bernadis, partner Sarah Abitbol w 
parach sportowych, został zraniony brzytwą, przez napastnika, 
który wtragnął do jego pokoju hotelowego w Nicei. 
#003107
UEFA i FIFA czeka prawie pewne rozczarowanie w wysiłkach 
przekonania Unii Europejskiej o szkodliwych efektach tzw. prawa 
Bosmana w futbolu, ostrzegł we wtorek działaczy piłkarskich 
rzecznik Komisji Europejskiej. 
#003108
Najlepszy zespół ligi koszykarzy NBA z 1999 roku, San Antonio 
Spurs pokonał na wyjeździe Seattle SuperSonics. Rozstrzygnięcie 
zapadło w czwartej kwarcie. W trzech poprzednich, gra była 
wyrównana. 
#003109
Siedem drużyn wystartuje w rozgrywkach drugiej ligi żużlowej, 
w której rywalizacja rozpocznie się 7.4 meczem WSŻ BTS Gwardia 
Warszawa - LKŻ Lublin. Wycofały się Victoria Rolnicki Machowa, 
GTŻ Gniezno i MKŻ Dziesiątka Lublin. 
#003110
Hokeiści New York Rangers odnotowali fatalne wyniki w meczach 
z Detroit Red Wings. W niedzielę przegrali w Detroit 2:8, a w 
poniedziałek w Madison Square Garden - 0:6. 
#003111
Pochmurno z większymi przejaśnieniami, głównie na Pogórzu. W 
północnej części kraju okresami opady deszczu. Temp. maks. od 6 
st. na Suwalszczyźnie do 13 st. na Pogórzu. Wiatr na ogół 
umiarkowany, południowo-wschodni. Ciśnienie powoli rośnie. W 
Warszawie w południe - 1006 hPa.
#003112
Jako "wielki sukces" i "dobry dzień dla koalicji" określił 
premier Jerzy Buzek przyjęcie przez Sejm ustawy o 
komercjalizacji i prywatyzacji przedsiębiorstw państwowych. 
Zakłada ona m.in., że 7 proc. akcji spółek Skarbu Państwa będzie 
przekazane na powszechne uwłaszczenie, a co najmniej 10 proc. 
wpływów z prywatyzacji zasili reformę ubezpieczeń społecznych. 
Szef rządu przypomniał, że dzięki zapisom ustawy będą "dodatkowe 
środki na polską naukę", co jest "sprawą zasadniczą" z punktu 
widzenia rozwoju kraju i postępu technicznego. Dodał, że spore 
nakłady, w myśl ustawy, będą mogły być przeznaczone na 
restrukturyzację przedsiębiorstw. Podkreślił też, że "znaczące 
środki" będą przeznaczone na zadośćuczynienie dla tych, którzy 
nie skorzystali z majątku narodowego - rencistów, emerytów, 
sfery budżetowej. Będą też pieniądze, na rozpoczęte już reformy, m.in.
reformę ubezpieczeń społecznych.
#003113
Wicepremier, szef UW Leszek Balcerowicz oczekuje, że zasady 
uwłaszczenia będą jeszcze opracowywane. Z kolei posłowie AWS 
twierdzą, że projekt w tej sprawie jest gotowy i nie ma potrzeby 
go zmieniać. Zarówno SLD jak i PSL krytykują nowelizację ustawy 
o komercjalizacji i prywatyzacji przedsiębiorstw państwowych. 
Rzecznik klubu AWS Piotr Żak oceniał, że uchwalenie nowelizacji 
jest "niezwykle ważne z punktu widzenia programu AWS. 
#003114
Lider AWS Marian Krzaklewski zapowiedział, że najprawdopodobniej 
7 lub 8 kwietnia Rada Krajowa Akcji podejmie decyzję w sprawie 
sposobu wyboru kandydata na prezydenta. SKL, ZChN i PPChD nadal 
popierają pomysł prawyborów. Środowe spotkanie prezydium AWS w 
tej sprawie zakończyło się bez porozumienia. 
#003115
Komisja Nadzwyczajna, która pracuje nad projektami nowelizacji 
ordynacji wyborczych, chce jeszcze przed wakacyjną przerwą 
zakończyć prace nad projektami prawa wyborczego do Sejmu i 
Senatu. Wcześniej Komisja przygotowała projekt ordynacji 
prezydenckiej, który został uchwalony przed dwoma tygodniami 
przez Sejm i trafił teraz do Senatu. W komisji znajdują się 
projekty nowelizacji sejmowej ordynacji autorstwa AWS, Unii 
Wolności, PSL i SLD, a także SKL, które wchodzi w skład Akcji. 
Ponadto Senat, Sojusz, ludowcy i Unia przygotowały własne 
projekty ordynacji senackiej.
#003116
Zrzeszenie Studentów Polskich (ZSP)zwróciło się z prośbą do 
Aleksandra Kwaśniewskiego, by ten ponownie kandydował na urząd 
prezydenta. Rada naczelna ZSP zdecydowaną większością głosów 
przyjęłą taką uchwałę. Rada naczelna ZSP liczy 84 osoby. Jak 
ocenia rzecznik prasowy Zrzeszenia, za przyjęciem uchwały w 
sprawie poparcia dla Aleksandra Kwaśniewskiego głosowało 80-85 
proc. delegatów.  Zrzeszenie Studentów Polskich obchodzi w tym 
roku 50.rocznicę powstania. W PRL była studencką przybudówką 
PZPR. Rada naczelna ZSP szucuje, że organizacja ta ma dziś w w 
całej Polsce 6-7 tys. członków.
#003117
Utrzymanie tendencji wzrostu nakładów na wymiar sprawiedliwości 
i konieczność powstrzymywania się od komentowania sądowych 
orzeczeń to główne wnioski z forum ws. sytuacji w sądownictwie, 
zorganizowanego u prezydenta. Wszyscy przemawiający zgodzili się 
co do faktu, że wymiar sprawiedliwości przeżywa kryzys. 
"Niebezpieczna jest dla prestiżu Polski dynamika przyrostu skarg 
do Trybunału w Strasburgu" - mówił prezydent Aleksander 
Kwaśniewski. Przyznał, że w minionym 10-leciu zrobiono wiele dla 
poprawy obowiązującego prawa - wymienił m.in. przyjętą w 
referendum nową konstytucję oraz nowe prawo karne. 
"Kryzys wymiaru sprawiedliwości nie powstał ani dwa lata 
temu, ani rok temu, tylko znacznie wcześniej. Dziś mamy do 
czynienia z negatywnymi efektami 10-letniej niekonsekwencji w 
traktowaniu trzeciej władzy. To na dziś trafiają terminy 
przedawnień różnych spraw, ale przyczyny tego tkwią wcześniej" - 
powiedziała minister sprawiedliwości Hanna Suchocka.
#003118
Podczas środowej rozmowy Aleksandra Kwaśniewskiego z Władimirem 
Putinem padły deklaracje, że wolą obu prezydentów jest 
doprowadzenie do dobrych, adekwatnych co do znaczenia krajów 
stosunków - poinformował PAP Marek Siwiec. Podczas rozmowy 
prezydent Kwaśniewski zaprosił Putina do złożenia wizyty w 
Polsce. Do telefonicznej rozmowy doszło z inicjatywy 
Kwaśniewskiego. Na pytanie, czy Kwaśniewski wiąże z osobą Putina 
nadzieje na polepszenie stosunków polsko - rosyjskich Siwiec 
odpwiedział, że w trakcie rozmowy "padło stwierdzenie o wadze 
stosunków osobistych".
#003119
Wkrótce niektóre rozprawy lustracyjne mogą być jawne. Minister 
koordynator służb specjalnych Janusz Pałubicki określił, że 
tajne muszą być akta, łączące się z aktualnymi sprawami wywiadu, 
a większość akt lustracyjnych tego nie dotyczy. Wytyczne 
ministra wysłano do specsłużb. Barbara Trębska, rzecznik Sądu 
Apelacyjnego, którego wydziałem jest Sąd Lustracyjny, 
powiedziała, że w ocenie sądu, 90 proc. nadesłanych akt "nie 
wypełnia przesłanek niezbędnych do uznania je za tajne".	
#003120
Klub AWS wnioskuje o odrzucenie w pierwszym czytaniu 
prezydenckiego projektu ustawy o świadczeniu pieniężnym dla 
małoletnich ofiar wojny za wykonywanie pracy przymusowej na 
rzecz III Rzeszy lub ZSRR. Krzysztof Anuszkiewicz (AWS) 
argumentował, że nie można określić liczby osób, które 
obejmowałaby ustawa; koszty jej realizacji mogłyby wynieść nawet 
kilka miliardów złotych rocznie, a tego budżet państwa  nie 
udźwignie. Przeciwko projektowi opowiedział się także klub Unii 
Wolności. Negatywne stanowisko wobec prezydenckiej propozycji 
zajął - z przyczyn finansowych - rząd. 
Posłowie zdecydowali o odesłaniu do dalszej pracy w Komisji 
projektu ustawy o świadczeniach dla cywilnych ofiar wojny, 
przygotowany przez posłów AWS. Sejmowa debata, podczas której 
omawiano łącznie obydwa projekty, przerodziła się w polemikę 
miedzy zwolennikami a przeciwnikami propozycji Aleksandra 
Kwaśniewskiego.
#003121
Szef Kancelarii Premiera Jerzy Widzyk twierdzi, że m.in. dzięki 
stanowisku Polski oraz zgodnej współpracy krajów europejskich, 
negocjacje w sprawie odszkodowań dla robotników przymusowych w 
III Rzeszy zakończyły się sukcesem. Widzyk ma nadzieję, że 
pierwsze odszkodowania będą wypłacone jeszcze w tym roku oraz 
zapowiada, że będą wypłacane w dwóch ratach.
#003122
Do protestującego przeciwko wszelkim przejawom antysemityzmu i 
nietolerancji Jerzego Wierchowicza(UW) dołączyli posłowie 
Parlamentarnego Koła Polskiej Partii Socjalistycznej i Ruchu 
Ludzi Pracy. Posłowie Lech Szymanek, Piotr Ikonowicz i Kazimierz 
Milner podpisali się pod listem będącym odpowiedzią na apel, w 
którym  Jerzy Wierchowicz wezwał wszystkie siły polityczne w 
Polsce do potępienia przejawów antysemityzmu i nietolerancji. 
Wierchowicz, szef klubu parlamentarnego UW, ogłosił swój apel 23 
marca po wymalowaniu antysemickich napisów na domu Marka 
Edelmana w Łodzi.
#003123
Zarząd lubuskiego ZChN rozpoczął zbieranie podpisów pod apelem o 
odwołanie wojewody lubuskiego Jana Majchrowskiego (SKL). ZChN 
powołało w tym celu w całym regionie specjalnych pełnomocników. 
Zdaniem działaczy ZChN, nie do przyjęcia są decyzje wojewody 
dotyczące np. zmian kadrowych w Urzędzie Wojewódzkim. Odwołania 
wojewody chce także rada regionalna AWS, która już w styczniu 
podjęła uchwałę w tej sprawie. Zwróciła się wtedy do premiera 
Jerzego Buzka, aby odwołał Majchrowskiego ze stanowiska 
wojewody. 
#003124
Jeśli rząd nie zapewni zwalnianym kolejarzom świadczeń 
przedemerytalnych może dojść do strajku generalnego na kolei - 
grozi Sekcja Krajowa Kolejarzy NSZZ "Solidarność". W środę  
przekształciła się  ona w Ogólnopolski Komitet Strajkowy. Na 
początek kolejarze chcą zorganizować manifestacje pod Sejmem, 
Kancelarią Premiera i Ministerstwem Finansów. 
Związkowcy żądają od Sejmu "uchwalenia w trybie pilnym ustawy o 
restrukturyzacji, komercjalizacji i prywatyzacji PKP" i 
"oddłużenia przedsiębiorstwa PKP". Natomiast rząd, wg 
związkowców, powinien zapewnić  "zapewnić płynność finansową 
PKP". Związkowcy czekają na reakcję rządu do 10 kwietnia. 
#003125
Podczas środowej audiencji generalnej papież w długim 
wystąpieniu wspominał zakończoną w niedzielę pielgrzymkę do 
Ziemi Świętej. 
Jan Paweł II podkreślił, że w Ziemi Świętej szczególnie gorąco 
modlił się o jedność chrześcijan, a także o "wzajemne zrozumienie 
i praktyczną współpracę" między przedstawicielami trzech wielkich
religii monoteistycznych: chrześcijanami, Żydami i muzułmanami.
Papież wyraził pragnienie, aby Jerozolima "mogła stać się 
symbolem pokoju" dla "tych, którzy wierzą w Boga Abrahama" i aby 
znaleziono rozwiązanie "bolesnego problemu uchodźców 
palestyńskich". 	
#003126
Stan zdrowia dwóch polskich marynarzy uratowanych po katastrofie 
zbiornikowca u wejścia do cieśniny Sund jest dobry. Polacy 
oskarżają załogę niemieckiego statku "Werder Bremen" o 
nieudzielenie im pomocy. 
Wg szwedzkiego Urzędu Morskiego, przyczyną wypadku statku z 
polską załogą w cieśninie Sund było staranowanie go przez 
niemiecką jednostkę.
#003127
Przedstawiciel Rosji bronił na forum Komisji Praw Człowieka ONZ 
użycia siły w Czeczenii podkreślając, że każdy kraj próbowałby 
wyeliminować zagrożenia dla swej egzystencji.
Wiceminister spraw zagranicznych Rosji Siergiej Ordżonikidze 
powiedział przed Komisją, że Rosja przejawiła, jak to nazwał, 
bezprecedensową otwartość w tej sprawie i że próby krytykowania 
Moskwy przez Komisję są całkowicie bezpodstawne.
#003128
Raport na temat sytuacji w Czeczenii przekazała Zgromadzeniu 
Parlamentarnemu Rady Europy delegacja rosyjskiej Dumy 
Państwowej. Zgromadzenie ma w przyszłym tygodniu debatować nad 
ewentualnym zawieszeniem delegacji rosyjskiej w jej pracach. 20-
stronicowy raport jest odpowiedzią parlamentu rosyjskiego na 
dziesięć wymogów Zgromadzenia Parlamentarnego, które Rosja 
powinna spełnić, by jej delegacja mogła pozostać w tej 
organizacji. 
#003129
Prezydent Czeczenii Asłan Maschadow odmawia wszelkich kontaktów 
z wysłannikami Kremla, dopóki Moskwa nie wycofa swych wojsk z 
Czeczenii - powiadomił telefonicznie przedstawiciel czeczeńskich 
władz Mowładi Udugow.
#003130
Władimir Putin ma wielką szansę rozpoczęcia nowej epoki w 
stosunkach z Unią Europejską, jeśli zmieni swą politykę wobec 
Czeczenii - opinię taką wyraził szef delegacji UE w Rosji 
Gilbert Dubois. "Myślę, że jesteśmy w punkcie zwrotnym" - 
powiedział Dubois w trzy dni po zwycięstwie Putina w wyborach 
prezydenckich. 
#003131
Duma, niższa izba rosyjskiego parlamentu, odrzuciła wniosek 
komunistów o zbadanie, czy dekret o przyznaniu b. prezydentowi 
Borysowi Jelcynowi i jego rodzinie immunitetu jurysdykcyjnego 
był zgodny z prawem.
Immunitet przyznał Jelcynowi i jego rodzinie protegowany byłego 
prezydenta, obecnie już prezydent-elekt, Władimir Putin. 
#003132
Specjalny sprawozdawca ONZ ds. b. Jugosławii Jirzi Dienstbier 
oświadczył, że naloty Sojuszu nie spełniły celu i NATO powinno 
przystąpić do walki z ekstremistami w Kosowie, by przywrócić 
równowagę etniczną.  
#003133
Podczas środowej sesji GPW spadł kurs 93 akcji, 96 wzrósł, a 32 
nie zmienił się, w tym na rynku NFI spadły notowania 12 
funduszy, 2 wzrosły i jednego nie zmieniły się.  Indeks rynku 
podstawowego WIG spadł o 1,1 proc. i wyniósł 22.588,5 pkt. WIG20 
po 1,6-proc. zniżce wyniósł 2.418,1 pkt.
#003134
Podczas środowej sesji największy spadek odnotował WIG-
Teleinformatyka (3,6 proc.). Kursy akcji spółek z tej branży 
mocno zniżkowały: Softbanku o 9 proc., Prokomu - 6,2 proc., a 
Elektrimu o 2,8 proc., co może oznaczać, że uwaga inwestorów 
przesuwa się do innych branż.
"Ogłoszenie planów internetowych nie robi już większego wrażenia 
na inwestorach giełdowych" - powiedział Marek Pokrywka, makler DM BOŚ.
W środę, podobnie jak we wtorek, największy wzrost odnotował WIG-
budownictwo (2,9 proc.). "Można obecnie podejrzewać, że uwaga 
inwestorów przesuwa sie do innych branż. Wiele wskazuje, że tą 
branżą może być budownictwo" - powiedział makler.
#003135
Aleksander Kwaśniewski podpisał ustawę ograniczającą tzw. 
kominy płacowe - wynika z informacji, które uzyskała PAP w 
Kancelarii Prezydenta. W środę mija 21-dniowy termin, jaki 
prezydent miał na podjęcie decyzji w tej sprawie.
#003136
Złoty w środę osłabł o 0,4 proc. w porównaniu do wtorkowego 
zamknięcia, osiągając o godz.14.15 poziom 6,9 proc. powyżej 
parytetu. Na rynku międzybankowym za jednego dolara trzeba 
zapłacić 4,0850 zł.
#003137
W kwietniu resort finansów zaoferuje oszczędnościowe obligacje 
czteroletnie, których oprocentowanie podwyższono do 14,9 proc., 
z 14,6 proc. w serii marcowej. 
#003138
Rada Polityki Pieniężnej postanowiła podtrzymać restrykcyjne 
nastawienie w polityce pieniężnej - poinformowała RPP w 
komunikacie po środowym posiedzeniu.
#003139
Narodowy Bank Polski zacznie od III kwartału sprzedaż papierów 
skarbowych o wartości 16,4 mld złotych uzyskanych w wyniku 
konwersji niezbywalnych zobowiązań Skarbu Państwa na obligacje - 
podał NBP w komunikacie po środowym posiedzeniu Rady Polityki 
Pieniężnej. 
#003140
Obecna aprecjacja złotego ma tendencję wygasającą - uważa 
Wiesława Ziółkowska, członek Rady Plityki Pieniężnej. 
#003141
O ok. 20 proc. podrożeją obowiązkowe przeglądy techniczne 
pojazdów. Stanie się to prawdopodobnie najpóźniej z końcem maja 
tego roku. 
#003142
250 mln USD przeznaczy Bank Światowy na realizację Programu 
Ochrony Powietrza na Śląsku, służącego likwidacji źródeł tzw. 
niskiej emisji. W środę zarząd woj. śląskiego i przedstawiciele 
BŚ podpisali stosowny list intencyjny. 
#003143
Pomiędzy 3 a 7 kwietnia 2000 r. Komisja Europejska skontroluje 
kilka z 21 polskich przetwórni mięsa uprawnionych do eksportu 
wieprzowiny do UE.
#003144
PKP kupią w tym roku 108 wagonów kieszeniowych, służących do 
przewozu samochodowych wymiennych nadwozi, naczep oraz 
kontenerów. 
#003145
Sąd Okręgowy w Krakowie oddalił powództwo Wojciecha Micka i 
Euro-Kantor Sp. z o.o. przeciwko spółce KrakChemia SA o 
unieważnienie uchwał WZA z 30 czerwca minionego roku - podała 
spółka w środowym komunikacie. 
#003146
W ciągu czterech dni bank PKO BP wypłacił rekompensaty 45 
tys. osób z ok. 100 tys. uprawnionych - poinformował w środę 
rzecznik banku Janusz Ostaszewski. 
#003147
Rozpoczęła się rozbudowa terminalu pasażerskiego w 
Międzynarodowym Porcie Lotniczym "Kraków Balice". Zarząd 
lotniska przewiduje oddanie do użytku tej inwestycji, wartej 36 
mln zł, na przełomie 2000 i 2001 r. 
#003148
PKP zawiesi od 3 kwietnia 30 lokalnych linii kolejowych, gdyż 
przychody na nich nie pokrywają nawet 20 proc. kosztów 
przeznacznych na ich utrzymanie - poinformował w środę PAP 
rzecznik Dyrekcji Przewozów Pasażerskich PKP.
#003149
Rzecznik komisarza Pascala Lamy'ego, negocjującego obecnie w 
Pekinie warunki chińsko-unijnego porozumienia gospodarczego, 
zagroził w środę wyjazdem delegacji UE z Chin.
#003150
Japoński koncern Suzuki Motor umocnił swą pozycję na polskim 
rynku, wykupując od swego partnera - Tomen Corporation wszystkie 
akcje, zainwestowane przez tę firmę w warszawskie 
przedstawicielstwo Suzuki.
#003151
Ok. dziesięciu tys. fińskich kierowców ciężarówek i autobusów 
rozpoczęło w środę strajk po fiasku rozmów z reprezentami 
pracodawców. Ich protest poparli robotnicy portowi i ogłosili 
strajk solidarnościowy. 
#003152
Ropa nie stanieje, jej ceny będą jednak znacznie stabilniejsze 
i powinny kształtować się na poziomie ok. 5 USD za baryłkę - 
uważają analitycy. 
#003153
Przedstawiciele rządu Rosji twierdzą, że wpływ zwiększenia 
produkcji ropy naftowej na rosyjska gospodarkę będzie niewielki. 
Niektórzy obserwatorzy zaś uważają, że będzie on znaczny, a może 
się okazać wręcz pozytywny. Choć zdaniem analityków zwiększenie 
produkcji ropy nie wystarcza, by spadły światowe ceny ropy, w 
Rosji oczekują jednak spadku ceny rosyjskiej ropy do 22-23 
dolarów za baryłkę. 
#003154
Drugi co do wielkości producent ropy, Iran, zgodził się na 
zwiększenie wydobycia tego surowca, pomimo początkowej odmowy 
zgody na porozumienie podpisane przez członków OPEC.
#003155
Od 1 kwietnia zagraniczni turyści będą mogli odbierać podatek 
VAT, zapłacony za towary zakupione w Czechach. 
#003156
Aktorka Jeanne Moreau została wybrana w środę do Akademii Sztuk 
Pięknych, stając się tym samym pierwszą kobietą - pełnoprawnym 
członkiem tej instytucji - poinformował Instytut Francuski.
Na tym samym posiedzeniu Akademia Sztuk Pięknych wybrała na 
swych członków filmowca Henri Verneuila i profesora pulmonologii 
i alergologii Francois-Bernarda Michela, autora licznych prac na 
temat znanych twórców, np. van Gogha i Prousta.
Jeanne Moreau zajęła miejsce stworzone w czerwcu 1998 roku i 
dotąd nie obsadzone. Verneuil zajął fotel po zmarłym malarzu 
Yvesie Brayerze. 
Akademia Sztuk Pięknych, wchodząca w skład Instytutu 
Francuskiego (Institut de France), utworzonego w 1795 r., była 
ostatnim bastionem bez kobiet wśród Akademii tworzących Instytut.
Akademia Francuska, Akademia Nauk, Akademia Literatury i 
Akademia Nauk Moralnych i Politycznych od dawna mają w swych 
szeregach kobiety-akademików. 
#003157
Senat Uniwersytetu Jagiellońskiego nie zgodził się na przyznanie 
Romanowi Polańskiemu doktoratu honoris causa z okazji jubileuszu 
uczelni. Jeden z uczestników posiedzenia Senatu poinformował 
PAP, że przeszkodą było życie prywatne kandydata.
#003158
Andrzej Wajda, pytany na konferencji prasowej na nowojorskim 
lotnisku Kennedy'ego, czy otrzymał oferty współpracy po 
otrzymaniu Oscara, odparł, że "nie pojechał do Hollywood, żeby 
dostać robotę". 	
#003159
Pięciu Polaków, dwóch Szwedów i Czech wystąpią w drugim etapie 
II Międzynarodowego Konkursu Organowego im. Feliksa 
Nowowiejskiego w Poznaniu.
#003160
W piątek, w stołecznym Centrum Sztuki Współczesnej odbędzie się 
warszawska premiera najnowszego spektaklu Akademii Ruchu - 
"Przychodnia. Exit". Prapremiera spektaklu odbyła się na 
tegorocznych Reminiscencjach w Krakowie.   
#003161
Sejmik mazowiecki przyjął rezygnację Brygidy Linartas z funkcji 
dyrektora Państwowego Zespołu Pieśni i Tańca "Mazowsze". 
Linartas będzie kierować zespołem do powołania nowego dyrektora.
#003162
28 prelekcji przy dziełach sztuki w galeriach oraz dwa specjalne 
oprowadzenia po trwającej właśnie wystawie "Wojna i Pokój" 
wypełnią 1 kwietnia dzień otwarty Muzeum Narodowego w Warszawie. 
#003163
Tablicę poświęconą pamięci Zdzisława Szulca -fundatora i 
założyciela Muzeum Instrumentów Muzycznych -odsłonięto na 
frontonie Muzeum przy poznańskim Starym Rynku.
#003164
Od dwóch dni pierwszy program rosyjskiej telewizji ORT wyświetla 
serial "Ogniem i mieczem" Jerzego Hoffmana.
#003165
Kina amerykańskie wyświetlające uhonorowany pięcioma Oscarami 
film "American Beauty" nazajutrz po rozdaniu tych nagród 
zarobiły ponad 727,5 tysięcy dolarów, o 414 tysięcy więcej niż w 
poniedziałek poprzedniego tygodnia.
#003166
Naukowcy mają nadzieję że do końca roku zidentyfikują gen 
pobudzający apetyt na słodycze - twierdzi dyrektor ośrodka badań 
chemicznych Monell w Filadelfii, Gary Beauchamp.
W trakcie badań na myszach ograniczono już pole poszukiwań 
tego genu do około stu z blisko 10 tysięcy genów znajdujących 
się w chromosomie czwartym. 
Beauchamp uważa, że ustalenie genu, który steruje skłonnością do
jedzenia słodyczy, będzie pomocne w dalszych badaniach nad 
interakcjami receptorów smaku z innymi układami ludzkiego 
organizmu. Może także pomóc w wyjaśnieniu, dlaczego 
niektóry ludzie wolą czekoladę mleczną, a inni gorzką. 
#003167
Falę uderzeniową tworzącą się przed Układem Słonecznym odkrył 
międzynarodowy zespół z Instytutu Astrofizyki w Paryżu. 
Współautorką tego odkrycia jest doc. Romana Ratkiewicz z Centrum 
Badań Kosmicznych PAN. 
#003168
40 lat temu - 1 kwietnia 1960 roku - rozpoczął pracę pierwszy 
satelita meteorologiczny Tiros 1 skonstruowany w USA. 
#003169
Środowiska akademickie popierają najnowszy projekt ustawy o 
szkolnictwe wyższym - ocenił przewodniczący Konferencji Rektorów 
Akademickich Szkół Polskich prof. Jerzy Woźnicki podczas 
środowego spotkania rektorów z premierem Buzkiem.
#003170
Polski uczony prof. Kazimierz Michałowski został pośmiertnie 
wyróżniony przez władze egipskie medalem zwanym "Zwierciadło 
Bogini Hathor", przyznawanym za wybitne osiągnięcia w badaniach 
starożytnego Egiptu. 
#003171
Co osiem sekund umiera człowiek na chorobę będącą wynikiem 
nałogu tytoniowego. Według danych WHO daje to 4 miliony zgonów 
rocznie. Szacuje się, że do roku 2020 nikotyna będzie przyczyną 
20 proc. zgonów na świecie.
#003172
Zażywanie dużych dawek witaminy C podczas przechodzenia terapii 
przeciwrakowej może kolidować z naświetlaniem lub chemioterapią, 
a w skrajnych przypadkach wręcz chronić komórki rakowe - dowodzą 
najnowsze badania.
#003173
Współczesna medycyna nie jest bezradna wobec padaczki - uznano 
podczas rozpoczętej w środę w Kazimierzu Dolnym konferencji 
naukowej poświęconej problematyce tego schorzenia.
#003174
Terapia, którą przechodzili mężczyźni chcący stać się ojcami, 
może zwiększać ryzyko występowania defektów płciowych u ich 
dzieci lub być przyczyną powikłań ciążowych - podaje magazyn 
"Human Reproduction".
#003175
Epidemia otyłości, choroby z nią związane, sposoby leczenia 
czy psychologiczne aspekty otyłości będą tematem III Zjazdu 
Polskiego Naukowego Towarzystwa Otyłości i Przemiany Materii, 
który odbędzie się w warszawskim Pałacu Kultury i Nauki w 
najbliższy piątek i sobotę.
#003176
Hakerzy włamali się na stronę internetową rosyjskiej agencji 
wojskowej AVN  i zastąpili ją obraźliwymi dla rosyjskiej armii i 
polityków napisami w języku angielskim - podała w środę sama 
agencja AVN.
Intencją tej grupy hakerów, o czym informują na stronach 
internetowych, jest "całkowite wykluczenie Rosji z 
cyberprzestrzeni, by w ten sposób ukarać ją za wojnę w 
Czeczenii".
Piratom, którzy dokonali włamania we wtorek, udało 
się także zmienić część programów serwera. Według AVN, 
internetowych ataków dokonano z Rosji, Wielkiej Brytanii i 
Brazylii. 
#003177
Piraci informatyczni działają w USA coraz intensywniej. W 1999 
roku FBI badała 1.154 przypadków hakerstwa, podczas gdy rok 
wcześniej było ich 547, czyli ponad dwa razy mniej.
#003178
Optimus Pascal, właściciel portalu Onet.pl, planuje pozyskanie 
krajowego lub zagranicznego inwestora z branży telekomunikacji, 
mediów lub technologicznej - poinformował PAP wiceprezes Onet.pl 
Tomasz Kolbusz. 
#003179
Niewielki bank detaliczny Lukas Bank chce zwiększyć liczbę 
klientów do 250.000 do końca 2000 roku wobec 110.000 obecnie - 
poinformował w środę na konferencji prasowej przewodniczący rady 
nadzorczej banku, Mariusz Łukasiewicz. 
#003180
Firma telekomunikacyjna Netia poprzez swoją spółkę zależną 
InterNetia będzie oferowała w niektórych regionach Polski, 
bezpłatny pakiet usług internetowych - poinformowała Jolanta 
Ciesielska rzecznik prasowy Netii.
#003181
25 lat pozbawienia wolności grozi 16-letniemu Danielowi R., 
którego prokuratura oskarża o zabójstwo 36-letniej ciężarnej 
ekspedientki ze sklepu w Gościcinie (Pomorskie) w lutym 1999 
roku. "Daniela R. oskarżono o zabójstwo. Z uwagi m.in. na 
okoliczności sprawy prokuratura uznała, że nieletni będzie 
odpowiadał jak dorosły, gdyż w momencie popełnienia czynu 
ukończył 15 lat" - powiedziała Rzeczniczka Prokuratury Okręgowej 
w Gdańsku. Do makabrycznej zbrodni doszło wieczorem 17 lutego 1999 
r. w sklepie w Gościcinie pod Wejherowem. 15-letni wtedy Daniel 
R. grożąc nożem, zażądał od 36-letniej ekspedientki Marioli E. 
wydania pieniędzy. Jego kolega, 14-letni Zbigniew C. stał na 
czatach przed sklepem. Kiedy kobieta nie chciała wydać gotówki z 
kasy, Daniel R. zadał jej 12 ciosów nożem, w tym siedem w klatkę 
piersiową. Mariola E. w wyniku obrażeń zmarła w szpitalu.
#003182
Na 25 lat więzienia i 8 lat pozbawienia praw publicznych za 
zabójstwo ze szczególnym okrucieństwem pięcioletniej dziewczynki 
Sąd Okręgowy w Krośnie skazał w środę 23-letniego Ariela P. 
Sędzia uzasadniając wyrok powiedział, że wina Ariela P. nie 
budzi wątpliwości. "Jest to kara wyjątkowa, ale też przestępstwo 
jest wyjątkowe. Przestępstwo to zasługuje na szczególne 
potępienie, a zbrodnię popełniono ze szczególnym okrucieństwem" -
mówił sędzia. Sąd wykluczył czynniki ograniczające poczytalność 
zabójcy. Przyznał, że mężczyzna posiada dewiacje "zmierzające w 
kierunku pedofilii", ale nie jest chory. Innego zdania był 
obrońca z urzędu.
#003183
Rytualne morderstwo satanistyczne w Rudzie Śląskiej było "iskrą, 
która zapoczątkowała prawdziwą eksplozję satanizmu w Polsce, 
zwłaszcza na Śląsku" uważa szef Ogólnopolskiego Komitetu Obrony 
przed Sektami, Ryszard Nowak.  Do takiego wniosku doszedł na 
podstawie liczby telefonów i zgłoszeń od satanistów, którzy 
potrzebują pomocy, ponieważ boją się o własne życie. Wg Nowaka 
po głośnym morderstwie sprzed roku na Śląsku, gdy dwaj 
nastolatkowie zabili podczas tzw. "czarnej mszy" dwoje swoich 
rówieśników, Komitet miał ok. 230 "poważnych zgłoszeń" od 
młodych ludzi - satanistów.  "Połowa zgłoszeń pochodzi ze 
Śląska, pozostałe z innych części Polski. To świadczy, że w woj. 
śląskim zagrożenie jest największe" - powiedział. 
#003184
Do dwóch brutalnych zabójstw doszło we wtorek wieczorem 
w Warszawie. W centrum miasta ugodzono nożem 
młodą kobietę; w mieszkaniu na Pradze-Północ - 35-letniego 
Ormianina. Policja szuka sprawców. 
#003185
Najważniejszych świadków - rodziny R. Z Warszawy - zabrakło w 
środę na procesie domniemanego szefa gangu wołomińskiego Henryka 
N. pseudonim "Dziad" oraz 16 innych osób oskarżonych o szereg 
poważnych przestępstw.
#003186
Na kary od 15 lat więzienia do półtora roku w zawieszeniu na 
trzy lata skazał warszawski sąd okręgowy 5 osób zamieszanych w 
strzelaninę przed hipermarketem Makro Cash and Carry w 
Warszawie.  Wyrok nie jest prawomocny. Do strzelaniny doszło w 
czerwcu 1996. 
#003187
Precedensowy proces o zabójstwo rozpoczął się w środę w Krakowie.
Dowodem przeciwko oskarżonemu są wyniki badania kodu genetycznego
krwi odnalezionej na miejscu zbrodni. Potwierdzają one jego 
obecność na miejscu zabójstwa. Zdaniem biegłych, 
prawdopodobieństwo powtórzenia się takiego samego profilu, jak w 
wyodrębnionej próbce i u Andrzeja K., wynosi jeden na kilkaset 
milionów.
#003188
Proces Zbigniewa B., który w 1998 roku na plaży nudystów zabił 
nożem jednego i zranił dwóch mężczyzn, zaczął się w środę przed 
warszawskim Sądem Okręgowym  Oskarżony nie przyznaje się do 
zamiaru zabójstwa.
#003189
Do służby w Gdańsku zostało przeniesionych w środę dwóch 
zastępców szefa Komendy Miejskiej Policji w Słupsku. Powodem 
zmian jest trwający od ponad miesiąca konflikt w słupskiej 
komendzie; od doby głoduje tam 5 policjantów.
#003190
Na dwa lata więzienia w zawieszeniu na trzy lata warszawski sąd 
skazał Piotra L. za pobicie fotoreportera "Gazety Wyborczej" 
podczas festiwalu w Jarocinie w sierpniu 1993 roku. 
#003191
Jeleniogórscy sędziowie i ławnicy zdecydowali w środę podczas 
narady, że nadal będą orzekać w procesie oskarżonych, którzy w 
połowie marca doprowadzili do strzelaniny na korytarzu Sądu 
Okręgowego w Jeleniej Górze.
#003192
Prawie przez pół godziny białostoccy strażacy w towarzystwie 
złotnika zdejmowali pacjentowi szpitala psychiatrycznego w 
Choroszczy nałożoną na palec nakrętkę.
Pomoc dotarła niemal w ostatniej chwili. Opuchnięty
palec, w który nakrętka zdążyła już niemal wrosnąć, właśnie miał
być amputowany przez chirurga. Chory nosił nakrętkę na palcu jak
obrączkę od wielu dni i nie chciał się z nią rozstać.
Do straży pożarnej w Białymstoku zadzwonili zdesperowani pracownicy 
szpitala w Choroszczy, którzy nie wiedzieli jak mogąpomóc choremu. 
Zawiodły ich wszelkie próby usunięcia kłopotliwej "obrączki".
Mosiężną nakrętkę powlekaną niklem przeciął w końcu po mozolnej
akcji jeden z białostockich złotników. Użył w tym celu 
specjalnego brzeszczotu z wolframu. Przyznał, że od 20 lat 
zdejmuje ludziom złote obraczki z opuchniętych palców, ale z 
czymś takim nie miał nigdy do czynienia.
Po przecięciu nakrętki, pacjentem zajął się chirurg,
który chce uratować mu palec.
"Była to jedna z najbardziej nietypowych akcji przeprowadzonych 
przez białostocką straż pożarną" - powiedział kpt. Jan Rabiczko, 
rzecznik komendy miejskiej PSP w Białymstoku. 
#003193
Przy ulicy Zabranieckiej otwarto pierwszą w stolicy spalarnię 
śmieci. Zakład ma unieszkodliwiać odpady z prawobrzeżnej 
Warszawy.
#003194
Prawie wszyscy Polacy chcą mieć dzieci - najczęściej dwójkę, a 
wśród przyczyn malejącej liczby urodzeń wymieniają złe warunki 
mieszkaniowe i brak mieszkań - wynika z sondażu CBOS.
#003195
W indywidualnych gospodarstwach rolnych są zatrudniane dzieci, 
które wykonują prace zagrażające ich zdrowiu i życiu - zwraca 
uwagę pełnomocnika rządu ds. rodziny Rzecznik Praw Obywatelskich 
prof. Adam Zieliński.
#003196
Propozycję budowy w Oświęcimiu Kopca Pamięci złożył na sesji 
tutejszej Rady Miasta prof. Józef Szajna, wybitny artysta, były 
więzień KL Auschwitz-Birkenau.
#003197
Tropy niedźwiedzia, który zbudził się już z zimowego snu, a 
także jego gawrę, czyli zimowe legowisko, odkryli przyrodnicy w 
Babiogórskim Parku Narodowym. 
#003198
Po raz pierwszy od dziesięciu lat zanotowano w USA wzrost 
urodzeń, co stanowi odwrócenie tendencji trwającej w ostatniej 
dekadzie i charakterystycznej dla większości krajów wysoko 
rozwiniętych. 
#003199
Zła pogoda zmusiła w środę austriackich ratowników do przerwania 
na co najmniej dwa dni poszukiwań ofiar lawiny, która zeszła we 
wtorek w rejonie austriackiego ośrodka narciarskiego Kaprun, 
zabijając co najmniej jedenaście osób. 
#003200
Co najmniej sto osób zginęło w Kenii w wyniku czołowego 
zderzenia dwóch autobusów - poinformowała miejscowa policja. Do 
wypadku doszło w pobliżu miasta Kericho, położonego 225 km na 
północny-zachód od stolicy Kenii - Nairobi. 
#003201
Co najmniej 74 osoby zginęły w nocy z wtorku na środę w pożarze 
w kinie w Jiaozou, w prowincji Henan w środkowych Chinach - 
poinformowała oficjalna agencja Xinhua.
#003202
Setki mieszkańców miejscowości położonych u stóp wulkanu Góry Usu 
na południu japońskiej wyspy Hokkaido w panice zaczęły opuszczać 
w środę domy w obawie przed gwałtowną erupcją.
#003203
Rosjanie Maria Pietrowa i Aleksiej Tichonow zostali w Nicei 
mistrzami świata w łyżwiarstwie figurowym w konkurencji par 
sportowych. Srebrny medal zdobyli Chińczycy Xue Shen i Hongbo 
Zhao, a brązowy Francuzi Sarah Abitbol i Stephane Bernadis. 
Brązowi medaliści MŚ sprzed roku Polacy Dorota Zagórska i 
Mariusz Siudek zajęli piąte miejsce. 
#003204
Koszykarze francuskiego klubu Limoges zdobyli w środę Puchar 
Koraca. W rewanżowym meczu finałowym przegrali co prawda w 
Hiszpanii z Malagą 51:60 (29:43), ale w pierwszym meczu 
zwyciężyli 80:58.
#003205
Zbigniew Spruch (Lampre) zajmuje drugie miejsce w klasyfikacji 
generalnej po dwóch etapach kolarskiego wyścigu Trzy Dni La 
Panne w Belgii. Na mecie drugiego etapu z Sottegem do Coxyde, 
długości 244 km, Polak zajął trzecie miejsce.
#003206
Anna Rechnio i Sabina Wojtala awansowały do programu krótkiego 
konkurencji solistek podczas mistrzostw świata w łyżwiarstwie 
figurowym, które odbywają się w Nicei. Obie Polki w swoich 
grupach kwalifikacyjnych zajęły dziewiąte miejsca.
#003207
Józef Gilewski (Energetyk Jaworzno) przegrał 3:5 z Anglikiem Fry 
Courtneyem w 1/8 finału eliminacji olimpijskich w boksie, które 
odbywają się w Mestre koło Wenecji.
#003208
W towarzyskim meczu hokeja na lodzie, Unia SSA Oświęcim 
przegrała z HC Karlove Vary 4:7 (4:0, 0:5, 0:2).
#003209
Szóste miejsce zajęła Polska w klasyfikacji drużynowej 
Akademickich Mistrzostw Świata w biegach na przełaj, które z 
udziałem 130 zawodników i 110 zawodniczek z 25 krajów odbyły się 
w Jenie.
#003210
Węgry zremisowały z Polską 0:0 w towarzyskim meczu piłkarskim 
rozegranym w Debreczynie. 
#003211
W meczu reprezentacji młodzieżowych w piłce nożnej, Polska 
wygrała w Hajduszoboszno z Węgrami 2:0.
#003212
Leeds United i Tottenham Londyn zostały ukarane przez 
Angielską Federację Piłki Nożnej (FA) grzywną w wysokości po 150 
tysięcy funtów (około 960 tysięcy złotych).
#003213
Niemiecki torowiec Eric Weispfennig przyłapany został na 
stosowaniu niedozwolonego środka dopingujacego. Test próbki A 
pobranej podczas styczniowej  szesciodniówki w Bremie wykazał 
obecność w organizmie kolarz fenoterolu. 
#003214
Reprezentujący Hiszpanię Aleksiej Szirow wygrał turniej w 
szachach błyskawicznych w Monte Carlo wyprzedzając o 1,5 pkt 
Władimira Kramnika (Rosja), Wasilija Iwańczuka (Ukraina) oraz 
Weselina Topałowa (Bułgaria). 
#003215
W spotkaniach ćwierćfinałowych turnieju tenisistek w Miami 
Sandrine Testud (Francja, nr 12) zwyciężyła Jennifer Capriati 
(USA,13) 6:3, 6:4.
#003216
W inauguracyjnym meczu eliminacji piłkarskich mistrzostw świata 
2002 strefy Ameryki Płd. Kolumbia zremisowała w Bogocie z 
Brazylią 0:0. 
#003217
Tom Dolan i Diana Munz wygrali w Seattle wyścig na 800 metrów 
stylem dowolnym podczas wiosennych pływackich mistrzostw USA na 
basenie 50 metrowym. 
#003218
Katamaran "Polpharma-Warta", na którym załoga pod dowództwem 
kpt. Romana Paszke pokonała Atlantyk, kwalifikując się do 
wokółziemskich regat The Race, opuścił Fort Lauderdale na 
Florydzie.
#003219
Strefa zachmurzenia z opadami deszczu z południa i 
południowego zachodu będzie się przesuwać stopniowo w głąb 
kraju. Do wieczora opady dotrą do Warmii i Mazur. Niewielkie 
przejaśnienia początkowo w części północno--wschodniej, a po 
południu na Śląsku i w zachodniej Małopolsce. Temp. maks. od 7 
st. na Suwalszczyźnie do 12 st. lokalnie na południu. Wiatr 
słaby i umiarkowany, południowo-wschodni i wschodni. W Warszawie 
dziś w południe wyniesie 1001 hPa.
#003220
Premier Jerzy Buzek powiedział, że rząd "zamierza przyjąć 
rozwiązanie, w ramach którego wypłaty odszkodowań nie będą 
objęte podatkami". "W tej sprawie minister spraw zagranicznych 
występuje do ministra finansów."  Wg czwartkowej "Gazety 
Wyborczej" dotąd nie było jasne, czy wypłacane ofiarom prac 
przymusowych w III Rzeszy odszkodowania będą opodatkowane. 
W czwartek w Warszawie odbyło się uroczyste spotkanie 
premiera z przedstawicielami ofiar robót przymusowych w III 
Rzeszy, którym wypłacane będą odszkodowania zgodnie z 
porozumieniem zawartym w ub. tygodniu w Berlinie.
Premier podziękował polskim negocjatorom za doprowadzenie 
rokowań do korzystnego dla robotników przymusowych i 
niewolniczych rozwiązania. Zaznaczył, że przed rządem stoi teraz 
zadanie przygotowania Fundacji Polsko-Niemieckie Pojednanie do 
przekazywania wypłat. "Jeżeli wszystko pójdzie zgodnie z 
planem" - jeszcze w tym roku.
Premier powiedział, że rząd zamierza "zintensyfikować rozmowy na 
temat wypłat odszkodowań ze stroną austriacką".
#003221
Minister, koordynator służb specjalnych Janusz Pałubicki 
zapowiedział "następne kroki", jeżeli Rosja nie zaprzestanie 
intensywnych działań szpiegowskich w Polsce. "Jest obok nas 
państwo, które prowadzi bardzo intensywną działalność 
szpiegowską w Polsce i nasilającą się" - podkreślił minister w 
trakcie dyskusji w Warszawie na temat abolicji. "W ubiegłym roku 
złapano trzech szpiegów i posłano do prokuratury. Państwo to nie 
wyciągnęło z tego wniosków, w tym roku dziewięciu dyplomatów 
zostało wydalonych. Jeżeli nie wyciągnie wniosków dalszych, to 
myślimy o następnych krokach i mamy do tego podstawy."
"My chcemy zlikwidować szpiegostwo, nie jesteśmy zainteresowani 
pogarszaniem stosunków z kimkolwiek, również z Rosją. Ale te 
stosunki pogarsza Rosja, która szpieguje u nas, a nie my, którzy 
wydalamy szpiegów" - powiedział minister.
#003222
Minister spraw zagranicznych Bronisław Geremek sądzi, że 
wypowiedź ministra Janusza Pałubickiego o "następnych krokach", 
jeżeli Rosja nie zaprzestanie szpiegostwa w Polsce, "nie oznacza 
jakichkolwiek dalszych działań". Szef polskiej dyplomacji 
powiedział, że nic nie jest mu wiadome o innych szpiegach 
rosyjskich, a co więcej "ma nadzieję, że sprawa jest 
zamknięta".
"Jak widać minister Pałubicki ma podstawy, natomiast ministrem 
spraw zagranicznych jestem ja, i tylko ja mogę powiedzieć, czy 
dyplomaci rosyjscy mieliby zostać wydaleni jako szpiedzy. Mogę 
odpowiedzieć, że nie zostaną, póki nie zostanie im to 
dowiedzione" - podkreślił min. Geremek. Powiedział, że jest 
zdziwiony wypowiedzią Pałubickiego."Nie wyobrażam sobie, żeby 
mój kolega, członek rządu, mógł się wypowiadać o sprawach, które 
mnie dotyczą i za które ja jestem odpowiedzialny. A ja nie za 
szpiegów jestem odpowiedzialny, a za politykę zagraniczną."
Czy widzi pan związek między wypowiedzią Pałubickiego, a środową 
rozmową telefoniczną Aleksandra Kwaśniewskiego z Władimirem 
Putinem i zaproszeniem prezydenta Rosji do Polski - zapytali 
dziennikarze.
"Filozofowie mówią, że wszystko ze wszystkim się wiąże - mam 
nadzieję, że związek tutaj nie występuje." "Potrzebujemy dobrych 
stosunków z Rosją, powinniśmy je uzyskać, natomiast wszystkie 
inne sprawy będziemy załatwiali w sposób rozumny, nie tworząc 
sytuacji konfliktowych."
#003223
SLD zgłosił w Sejmie wniosek o odrzucenie uchwały dotyczącej 
powołania Komisji Śledczej, która miałaby zbadać powstanie Banku 
Inicjatyw Gospodarczych oraz prywatyzację Banku Gdańskiego. 
Głosowanie w tej sprawie ma się odbyć w piątek.
Poparcie pomysłu powołania Komisji zapowiedziała w czwartek AWS, 
UW zapowiedziała, że wniosku nie poprze. W czasie debaty na sali 
zabrakło posła Bogdana Pęka, który miał przedstawić stanowisko 
PSL w tej sprawie.
#003224
za wykonywanie pracy przymusowej na rzecz III Rzeszy lub ZSRR. 
Projekt zgłosił prezydent.
Wniosek AWS o odrzucenie projektu, zgłoszony w środę podczas 
pierwszego czytania, poparło 198 posłów, 194 było przeciw, 16 
wstrzymało się od głosu.
"AWS dała tym głosowaniem świadectwo, że nie chce rozliczenia 
szkód i zbrodni, które uczynili komuniści w latach 1939-45, jak 
i zbrodni nazistowskich. Tym samym zaprzeczyła swojemu 
programowi" - powiedział dziennikarzom po głosowaniu prezydencki 
prawnik Ryszard Kalisz.
"Jeżeli pan Kwaśniewski rozpoczyna kampanię wyborczą w taki 
sposób, że jest hojny z cudzych pieniędzy, że rozwala budżet 
państwa, podaje zaniżone koszty, zgłasza projekt ustawy, na 
który nie ma pokrycia, żeruje na ludzkim nieszczęściu, to jest 
to mieszanina podłości cynizmu i hipokryzji. Trudno to inaczej 
nazwać". - uważa Stefan Niesiołowski (AWS-ZChN)
Wg Kancelarii Prezydenta ustawa objęłaby ok. 100 tys. osób, a 
koszt jej realizacji wyniósłby ok. 120 mln zł rocznie. Z takimi 
wyliczeniami nie zgadza się rząd, który ocenia, że ustawa 
mogłaby dotyczyć nawet 5 mln osób, a na wypłaty świadczeń dla 
takiej liczby osób nie ma pieniędzy w budżecie państwa.
#003225
Sejmowe komisje edukacji oraz samorządu terytorialnego uważają, 
że znaczna grupa gmin i powiatów otrzymała w tym roku zbyt małą 
subwencję oświatową. Nie starcza ona nawet na pokrycie 
minimalnych kosztów prowadzenia szkół. Do niedoszacowania tej 
subwencji - zdaniem obu komisji - przyczynił się m.in. nowy 
sposób jej naliczania, który nie uwzględnia poziomu 
wykształcenia zatrudnionych nauczycieli, oraz malejąca liczba 
uczniów przy stałych kosztach utrzymania szkół. Nie uwzględniono 
też dodatkowych kosztów reformy oświaty (np. dodatków 
funkcyjnych dla dyrektorów gimnazjów, kosztów dowozu dzieci) i 
dokształcania nauczycieli.
#003226
- o jawności życia publicznego oraz o zwrocie nieuzasadnionych 
korzyści majątkowych. KPN-O zamierza zebrać pod projektami 100 
tys. podpisów i zgłosić je w Sejmie jako inicjatywy 
obywatelskie.
Projekt ustawy o jawności życia publicznego przewiduje m.in., że 
osoby pełniące funkcje publiczne muszą ujawnić członkostwo we 
wszelkich zrzeszeniach, zwłaszcza w takich, które posiadają 
strukturę hierarchiczną i odbierają od swoich członków 
przyrzeczenie bezwzględnej tajemnicy lub bezwględnego 
posłuszeństwa. Chodzi m.in. o organizacje wolnomularskie.
projekt ustawy o zwrocie nieuzasadnionych korzyści majątkowych - 
obejmowałby osoby, których majątek wypracowany w latach 1988-2000 
wynosi ponad 1,5 mln zł i udowodniono by im, że pozyskały ten 
majątek w sposób "niegospodarczy".
#003227
Nie będzie skargi do Naczelnego Sądu  Administracyjnego na 
decyzję wojewody mazowieckiego, który uchylił zakaz sprzedaży 
alkoholu w parlamencie - postanowiła w czwartek Rada Gminy 
Warszawa-Centrum.
24 lutego rada Gminy Centrum zakazała sprzedaży alkoholu w 
budynkach Sejmu i Senatu. Za uchwałą głosowało 31 radnych z AWS 
i SLD, 13 radnych z Unii Wolności było przeciw. 18 - głównie z 
SLD - wstrzymało się. "Sejm jest tak samo miejscem pracy, 
posłowie otrzymują za swoją pracę wynagrodzenie" - uzasadniał 
Karol Karski z AWS, pomysłodawca projektu.
Dzień później wojewoda mazowiecki Antoni Pietkiewicz 
zapowiedział, że będzie starał się uchylić uchwałę rady gminy 
Centrum. Uczynił to 6 marca uznając, że ustawa o wychowaniu w 
trzeźwości i zapobieganiu alkoholizmowi nie upoważnia gminy do 
wprowadzenia podobnego zakazu.
#003228
Radni UW i SLD zgłosili w czwartek wniosek o odwołanie 
przewodniczącego i wiceprzewodniczącego warszawskiej Rady Gminy 
Centrum, należących do AWS. Sesja Rady została przerwana.
"Być może kolegom z UW i SLD dobrze się współpracowało w 
poprzedniej kadencji. Ale Unia Wolności, która jest naszym 
koalicjantem, nie uprzedziła nas o planowanym odwołaniu 
przewodniczących rady z AWS" - powiedział Ryszard Makowski, 
wiceprzewodniczący Rady w Gminie Centrum.
Po tym, jak część radnych AWS w Radzie Warszawy nie poparła 
kandydatury Pawła Piskorskiego na prezydenta stolicy 
przedstawiciele Unii Wolności mówili, że koalicja między UW a 
AWS w stolicy "nie istnieje".
#003229
Wg prezydenta Warszawy Pawła Piskorskiego rządzenie stolicą 
utrudniają bariery polityczne, finansowe i ustrój miasta. Za 
swoje sukcesy uważa zwiększenie środków na inwestycje w 
Warszawie, szczególnie na drogi i mosty.
"Rok to okres zbyt krótki, by skutki inwestycji było widać - one 
trwają 20-30 miesięcy. Ale priorytet inwestycyjny jest widoczny 
w budżetach miasta i gminy Centrum, które jedną trzecią swoich 
środków przeznaczają na inwestycje" - mówił Piskorski na 
czwartkowej konferencji prasowej, podsumowującej rok pełnienia 
przez niego urzędu.
Barierą rozwoju miasta jest zdaniem prezydenta Warszawy ustrój 
stolicy, w której jest pięć szczebli samorządu. "Mamy przerost 
liczby radnych i urzędników." Wg Piskorskiego prezydenta 
stolicy mieszkańcy Warszawy powinni wybierać w wyborach 
bezpośrednich.
"Samorząd warszawski jest bardzo skłócony - radni spierają się, 
nie dotrzymują porozumień, kluby dzielą się, łączą. Bezpośrednie 
wybory pozwoliłyby prezydentowi miasta oderwać się od 
codziennych sporów politycznych."
#003230
Minister obrony narodowej Janusz Onyszkiewicz zapowiedział, że 
wystąpi do Rady Ministrów o wyasygnowanie z rezerwy budżetowej 
pieniędzy na wysłanie kolejnego polskiego batalionu do Kosowa. 
Nie chciał powiedzieć, ile kosztować będzie Polskę wysłanie 
tego batalionu. Zapewnił, że "na taki cel pieniądze się 
znajdą." Pytany, czy Polskę na to stać odpowiedział, że "jest to 
element budowy zaufania do Polski jako członka NATO". "Było to 
już kiedyś deklarowane, teraz trzeba ponosić konsekwencje swoich 
decyzji."
#003231
Według szefa MSZ Bronisława Geremka rozmowy UKIE z Komisją 
Europejską powinny wyjaśnić kwestię opóźnień przy przyznaniu 
Polsce funduszy PHARE. Media doniosły we czwartek, że Polska 
może stracić 8 milionów euro z tego funduszu. Wg mediów 
pieniądze, które miała przekazać Polsce UE, mogą przepaść, 
ponieważ Ministerstwo Łączności nie potrafiło na czas 
przygotować odpowiednich dokumentów. Mija już drugi termin dany 
Polsce na to przez Brukselę.
"Te opóźnienia nie są zawinione tylko przez Polskę" - podkreślił 
min. Geremek. "Mam nadzieję, że Urząd Komitetu Integracji 
Europejskiej we właściwy sposób udzieli odpowiedzi Brukseli i 
wszystko będzie dobrze."
#003232
Poseł Porozumienia Polskiego Jan Łopuszański zapowiedział, że 
będzie kandydował w wyborach prezydenckich. Chce zbudować szeroki 
ruch obywatelski, który przedstawi program dla Polski 
niepodległej i wygra wybory parlamentarne.
#003233
Według kontrolerów NIK, Stanisław Kracik, poseł i burmistrz 
podkrakowskiej gminy Niepołomice, bez zgody radnych poręczył za 
pożyczkę dla jednej z prywatnych firm i w efekcie gmina straciła 
kilkaset tysięcy złotych. PAP dowiedziała się nieoficjalnie, że 
kontrola, którą w sprawie pos. Kracika (UW) prowadziła krakowska 
delegatura NIK została zakończona. Raport nie został jednak 
jeszcze opublikowany. Informator PAP twierdzi, że NIK rozważa 
skierowanie sprawy do prokuratury.
#003234
Publicznemu radiu ufa 83 proc. Polaków, prezydentowi 78 proc., 
telewizji publicznej 76 proc., a wojsku - 74 proc. - wynika z 
marcowego sondażu OBOP. Najniższym zaufaniem (22 proc.) 
respondenci OBOP darzą "Solidarność". Zaufanie do rządu spadło o 
7 punktów procentowych i wynosi 28 proc.
#003235
Podobnego zdania w odniesieniu do urzędników państwowych w 
swoich krajach jest 45 proc. Litwinów i co trzeci Czech (32 
proc.).W lutym i marcu trzy ośrodki badawcze: polski CBOS, 
czeski IVVM i litewski VILMORUS badały opinie na ten sam temat. 
Polacy, Czesi i Litwini odpowiadali na pytanie, czy podczas 
sprawowania władzy przez obecne gabinety wzrosło w ich krajach 
zjawisko korupcji.
#003236
Przebywający w Moskwie prezes Międzynarodowego Komitetu 
Czerwonego Krzyża (MKCK) Jakob Kellenberger otrzymał od 
prezydenta-elekta Rosji zgodę na odwiedziny obozów w Czeczenii i 
poza nią. Kellenberger, który zabiega też o powrót na stałe 
przedstawicieli MKCK do Czeczenii, powiedział, że sprawa jest 
omawiana i jest to "raczej kwestia tygodni niż miesięcy". Zgodę 
Putina na dostęp Czerwonego Krzyża do obozów agencje uważają za 
sygnał zmiany polityki wobec Czeczenii.
#003237
Mimo usilnych poszukiwań, nie udało się odnaleźć 27 rosyjskich 
żołnierzy z zaatakowanego w Czeczenii dzień wcześniej 49-
osobowego konwoju OMON-owców - poinformował generał Aleksandr 
Baranow. "Czterech żołnierzy zginęło, a 18 zostało rannych w 
zasadzce" - powiedział. Wcześniej Kreml mówił o trzech zabitych 
i 33 zaginionych.
#003238
Rusłan Auszew, prezydent Inguszetii, dokąd trafiło najwięcej 
uchodźców z sąsiedniej Czeczenii, zaapelował w Londynie o 
długoterminową pomoc dla swej republiki. W małej i biednej 
republice Auszewa schroniło się 214 tys. uciekinierów z 
Czeczenii, co powiększyło o ponad połowę liczbę mieszkańców 
Inguszetii. Prezydent Inguszetii sądzi, że nawet po zakończeniu 
działań wojennych, w jego republice pozostanie około 50 tys. 
uchodźców, zwłaszcza pochodzenia inguskiego i rosyjskiego.
#003239
Stany Zjednoczone wysyłają do Kosowa elitarne oddziały wojskowe 
w celu wzmocnienia kontyngentu sił pokojowych stacjonujących od 
roku w tym regionie Jugosławii. Rzecznik Pentagonu podał, że 
wzmocnienie sił KFOR wiąże się ze wzrostem aktywności 
partyzantki albańskiej w południowym Kosowie. Obecność nowych 
sił ma zapobiec wybuchowi nowych walk między Albańczykami a 
Serbami. 
#003240
Kraje bałkańskie otrzymają pomoc w wysokości 2,4 mld euro. Taką 
sumę zadeklarowało 38 państw i 46 organizacji na zakończonej w 
czwartek konferencji w sprawie Paktu Stabilizacyjnego dla Europy 
Południowo-Wschodniej. "Nasze oczekiwania zostały przekroczone" -
oświadczył Bodo Hombach, koordynator Paktu. We wstępnych 
założeniach organizatorzy liczyli na 1,8 mld euro. Wielkim 
nieobecnym spotkania była Serbia. "Tak długo, jak długo u władzy 
pozostaje Slobodan Miloszević, nie ma mowy o współpracy z rządem 
federalnym Jugosławii" - przypomniał Hombach. Pomimo sankcji 
nałożonych na Jugosławię przez UE, państwa "15" opowiadają się 
za udzieleniem wsparcia na budowę mostu w Nowym Sadzie, stolicy 
Wojwodiny. Zastąpi on obecny most pontonowy, całkowicie 
blokujący nawigację na Dunaju. Przeciwni finansowaniu są 
Amerykanie, dla których inicjatywa taka jest pośrednią formą 
poparcia dla reżimu Miloszevicia. Hombach był jednak 
optymistyczny. "Ten most powstanie" - zapewnił. 
Większość pieniędzy z obiecanej pomocy będzie przeznaczona na 
infrastrukturę, m.in. na wodociągi w Albanii, drogi w 
Czarnogórze, linie energetyczne w Bośni.
#003241
Wspólnym celem trzech krajów bałtyckich jest ich członkostwo 
zarówno w Unii Europejskiej, jak i w NATO - podkreślili na 
spotkaniu w Wilnie prezydenci Litwy, Łotwy i Estonii. Za nowy 
impuls dla trójstronnych kontaktów uznano zgodę na otwarcie 
negocjacji akcesyjnych do UE z Litwą i Łotwą. Estonia rozpoczęła 
negocjacje już dwa lata temu. 
Prezydenci omawiali też współpracę z Rosją, wyrażając nadzieję, 
że jej nowo wybrany prezydent Władimir Putin będzie promował 
dobre stosunki sąsiedzkie z Litwą, Łotwą i Estonią. Rosja 
dotychczas zdecydowanie przeciwstawiała się przystąpieniu trzech 
bałtyckich republik do NATO.
#003242
NATO pochwaliło Litwę za działania zmierzające do jej wstąpienia 
do Sojuszu - poinformowała agencja BNS. Jednocześnie Sojusz 
zasugerował, by Litwa większą wagę przywiązywała do opinii 
publicznej i była bardziej realistyczna w ocenie swej sytuacji 
finansowej przy tworzeniu funduszu obronnego. "Litwa jest na 
dobrej drodze" - powiedział w Brukseli zastępca sekretarza 
generalnego NATO Silvio Balanzini. 
W środę w Rydze sekretarz generalny Sojuszu George Robertson 
wysoko ocenił przygotowania Łotwy do przystąpienia do NATO. 
"Traktujemy Łotwę jak poważnego kandydata na kolejnym etapie 
rozszerzenia Sojuszu" - powiedział. 
#003243
Przebywający z wizytą w Tbilisi kanclerz Niemiec Gerhard 
Schroeder obiecał dodatkową pomoc dla Gruzji: do już 
przyznanych w tym roku 50 mln marek ma dojść 10 mln. Po 
spotkaniu z prezydentem Gruzji Eduardem Szewardnadze kanclerz 
Schroeder zapewnił o poparciu obecności Gruzji w organizacjach 
międzynarodowych. 
Szewardnadze ustawicznie wyraża chęć zbliżenia swego kraju z 
Zachodem, zarówno gospodarczo, jak i strategicznie - poprzez 
wejście do NATO. I tym razem powtórzył, że około roku 2005 
Gruzja zapuka do drzwi Sojuszu i sprawą NATO pozostanie, czy 
otworzy drzwi od razu, czy każe pukać przez kolejne 10 lat.
#003244
Elektrownia jądrowa w Czarnobylu będzie ostatecznie wyłączona z 
eksploatacji nie później niż w grudniu bieżącego roku - 
zadeklarował prezydent Ukrainy Leonid Kuczma na konferencji 
prasowej w Kijowie. Brytyjska kompania AEA Technology wyliczyła, 
że ogółem na zamknięcie elektrowni należy przeznaczyć 541 mln 
euro. Wg innych obliczeń koszt wyniesie od 590 do 673 mln euro. 
#003245
Rząd Tony'ego Blaira gotów jest pozwolić USA na rozmieszczenie 
na ziemi brytyjskiej kluczowych elementów systemu obrony 
antyrakietowej (NMD), mimo obaw że może to wywołać protesty 
przeciwników broni jądrowej.	Piszą o tym dzienniki brytyjskie - 
"Guardian" i "Daily Telegraph". Gazety twierdzą, że po rozmowach 
z amerykańskim prezydentem Billem Clintonem premier Blair 
zgodził się, by USA w realizacji swego projektu NMD (National 
Missile Defense) korzystały z urządzeń informatycznych jednej z 
brytyjskich central podsłuchowych, znajdującej się w Fylingdales 
(płn-wsch. Anglia). 
System NMD ma chronić całą Amerykę Północną przed atakiem 
rakietowym ze strony takich państw jak Korea Północna czy Irak.
#003246
Parlament bułgarski przyjął w pierwszym czytaniu ustawę uznającą 
reżim komunistyczny za sprzeczny z prawem. Oznacza to, że ofiary 
reżimu dostaną odszkodowania, a popełnione przez reżim 
przestępstwa nie ulegną przedawnieniu. Ustawa uznaje rządy 
komunistyczne w Bułgarii w okresie 1944-1989  za przestępcze, 
sprzeczne z prawem i zasługujące na osądzenie. 
#003247
Papież Jan Paweł II zachęca wszystkich katolickich księży do 
ponownego odkrycia daru kapłaństwa i tajemnicy Eucharystii. 
Doroczny list papieża do kapłanów przed uroczystościami 
Wielkiego Czwartku stał się już tradycją, jednak tegoroczny jest 
zupełnie wyjątkowy - Jan Paweł II podpisał go w Wieczerniku 
podczas pielgrzymki do Ziemi Świętej. Wielki Czwartek to dzień 
Ostatniej Wieczerzy, dzień, gdy Chrystus ustanowił sakrament 
Eucharystii i jednocześnie dzień stworzenia sakramentu 
kapłaństwa, dlatego list podpisany w tym miejscu ma znaczenie 
symboliczne, bardzo duże także dla papieża.
#003248
Podczas czwartkowej sesji Giełdy Papierów Wartościowych spadł 
kurs 125 akcji, 59 wzrósł, a 37 nie zmienił się, w tym na rynku 
NFI spadły notowania 9 funduszy, 4 wzrosły i dwóch nie zmieniły 
się. Indeks rynku podstawowego WIG spadł o 3 proc. i wyniósł 
21.921,5 pkt. 
#003249
Czwartkowa sesja giełdy przyniosła paniczną wyprzedaż akcji 
spółek tzw. nowych technologii.
#003250
Spadki kursu akcji spółek z branży IT na Giełdzie Papierów 
Wartościowych w ostatnich dniach są spowodowanie niepomyślnymi 
informacjami z amerykańskiego rynku NASDAQ - uważają analitycy.
#003251
Czwartkowa sesja przyniosła paniczną wyprzedaż akcji spółek tzw. 
nowych technologii. WIG-teleinformatyka stracił 4,9 proc., WIG 
20 - 4 proc., a WIG - 3 proc. Makler DM BOŚ Marek Pokrywka 
podkreślił, że podczas dogrywek zdecydowanie przeważała podaż. 
"Jak widać taka przecena liderów ostatniej hossy zrobiła na 
inwestorach spore wrażenie." Zdaniem maklera czwartkowe 
załamanie znacznie pogorszyło techniczny obraz rynku. 
Ponadmiesięczny okres konsolidacji zakończył się spadkiem WIG 
20, a "następne silne wsparcie dla tego indeksu znajduje się na 
poziomie 2.250 pkt".
Zdaniem maklera biorąc pod uwagę fakt, że czwartkowym 
spadkom towarzyszyły zmniejszone obroty, a skala spadków była 
bardzo duża, piątkowa sesja powinna przynieść odreagowanie - 
uważa makler. Dopóki WIG 20 znajduje się powyżej górnej linii 
długoterminowego kanału wzrostowego, to szanse na kolejną falę 
wzrostową są duże. "Po czwartkowej sesji prawdopodobieństwo jej 
wystąpienia jednak trochę spadło."
#003252
Pogarszająca się sytuacja liderów ostatniej hossy z branży 
informatyczno-internetowej spowodowała w czwartek spadek notowań 
złotego na rynku futures Warszawskiej Giełdy Towarowej.
#003253
W czwartek złoty osłabł o 1,15 proc. w porównaniu do środowego 
zamknięcia, osiągając o godz. 16.50 poziom 5,75 proc. powyżej 
parytetu - poinformował Marek Gackowski, dealer BPH.
#003254
Narodowy Bank Polski ustalił w czwartek kurs referencyjny 
złotego do dolara na 4,1033 wobec 4,0785 w środę, a do euro - na 
3,9167, wobec 3,9049 w środę.
#003255
Zdaniem Pierre'a Bergerona z Citibanku istnieje ryzyko kryzysu 
walutowego w Polsce, ze względu na pogłębiający się deficyt na 
rachunku obrotów bieżących i rosnące krótkoterminowe zadłużenie 
przedsiębiorstw za granicą.
#003256
Wiele przyszłych decyzji Rady Polityki Pieniężnej w zakresie 
polityki stóp procentowych może być zaskoczeniem dla 
obserwatorów.
#003257
Komitet Ekonomiczny Rady Ministrów zalecił, aby Rafineria 
Gdańska została sprywatyzowana w sposób zapewniający jej 
niezależność od polskiego Koncernu Naftowego. Informację tę 
przekazał po posiedzeniu KERM-u wicepremier i minister finansów 
Leszek Balcerowicz.
#003258
Kluby parlamentarne poparły rządowy projekt ustawy o 
zamówieniach publicznych, który utrzymuje preferencje dla 
polskich firm biorących udział w przetargach. Projekt został 
skierowany do komisji nadzwyczajnej. Nowa ustawa ma przede 
wszystkim dostosować polskie prawo do regulacji unijnych w 
zakresie zamówień publicznych.
#003259
Wkrótce do Sejmu trafi ustawa o Agencji Leków. Urząd ten ma 
zajmować się rejestracją i monitorowaniem rynku leków w Polsce - 
zapowiedział premier Jerzy Buzek w liście do uczestników XX 
Międzynarodowych Targów Farmac.
#003260
Rosyjskie ministerstwo handlu rozważa kroki odwetowe przeciwko 
polskim firmom handlującym lekarstwami i żywnością w odpowiedzi 
na wprowadzenie cła na rosyjskie nawozy sztuczne i zapowiedź 
zastosowania ceł na metale żelazne.
#003261
Stawka podatku akcyzowego od samochodów osobowych o pojemności 
silnika nieprzekraczającej 2000 cm sześc. rośnie od 13 kwietnia 
z 4 do 6 proc.
#003262
Według analityków wtorkowa informacja o planowanym połączeniu 
firm zarządzających sześcioma NFI pokazuje tendencję do 
konsolidacji tego rynku. Ich zdaniem w przyszłości możemy mieć 
do czynienia z dalszymi tego typu połączeniami.
#003263
Hiszpańska grupa budowlana Grupo Ferrovial poinformowała w 
czwartek w oficjalnym komunikacie o tym, że prowadzi negocjacje 
w sprawie nabycia "znacznego, lecz nie większościowego" pakietu 
akcji Budimeksu SA.
#003264
O 91,47 proc. zredukowano zapisy na akcje Europejskiego 
Funduszu Leasingowego SA w transzy małych inwestorów - 
poinformowała spółka w czwartkowym komunikacie.
#003265
Rada Nadzorcza PZU na czwartkowym posiedzeniu nie zdecydowała o 
odwieszeniu prezesa PZU Władysława Jamrożego i członka zarządu 
Grzegorza Wieczerzaka - poinformował PAP Adam Taukert, rzecznik 
prasowy spółki.
#003266
Koncern ABB sprzedał wszystkie udziały w elbląskiej fabryce 
przekładni Zamech duńskiej firmie MAAG Gear - poinformowało w 
czwartek biuro prasowe polskiej części ABB. Nie ujawniono 
wartości transakcji.
#003267
W czwartek w Sejmie kluby parlamentarne poparły projekt ustawy o 
zamówieniach publicznych, który utrzymuje preferencje dla 
polskich firm biorących udział w przetargach.
#003268
Przed sezonem grzewczym 2000 - 2001 przedsiębiorstwa 
wytwarzające ciepło powinny już mieć, zatwierdzone przez Prezesa 
Urzędu Regulacji Energetyki(URE), nowe taryfy - poinformował w 
czwartek PAP wiceprezes Wiesław Wójcik.
#003269
W tym roku zużycie gazu płynnego w Polsce powinno wynieść ok. 
1,2 mln ton, natomiast w przyszłym roku należy się liczyć ze 
wzrostem o kolejne 200 tys. ton, do poziomu ok. 1,4 mln ton.
#003270
Rada nadzorcza Rafinerii Gdańskiej SA powołała w czwartek na 
stanowisko prezesa RG Wojciecha Żurawika, obecnego prezesa 
Towarzystwa Finansowego PKO BP - poinformował przewodniczący RN 
RG Michał Frąckowiak.
#003271
Od 1 kwietnia EuroLOT SA wprowadza nową, tańszą taryfę na 
krajowe połączenia lotnicze o nazwie Super Apex - poinformowali 
w czwartek przedstawiciele spółki.
#003272
Bez rezultatu zakończyły się negocjacje przedstawicieli Ukrainy 
i Europejskiego Banku Odbudowy i Rozwoju na temat warunków 
udzielenia Ukrainie miliardowego kredytu na budowę dwóch 
reaktorów atomowych.
#003273
Po raz pierwszy od 10 lat w salach Zamku Królewskiego na Wawelu 
będzie pokazywana niemal cała kolekcja arrasów Zygmunta Augusta.
Wernisaż wystawy odbędzie się w piątek. Publiczność zaś
będzie mogła podziwiać arrasy od soboty.
Historycy nie wiedzą dokładnie, ile arrasów zamówił Zygmunt
August w warsztatach Brukseli. Prawdopodobnie było ich ok. 170.
"Były to tkaniny tak kosztowne, że król starannie ukrywał, ile
za nie zapłacił. Przypuszczalnie rachunki za ich wykonanie były
wśród papierów, które kazał spalić po swojej śmierci" - mówi 
wicedyrektor Zamku Królewskiego na Wawelu, Jerzy Petrus.
Do dzisiaj zachowało się 138 tkanin, z czego 136 znajduje się 
na Wawelu. Delikatnym tkaninom szkodzi promieniowanie 
ultrafioletowe oraz zanieczyszczenia i pył unoszący się w 
powietrzu.Szkodzi im także wystawianie, gdyż mogą pęknąć 
nadwerężone własnym ciężarem. Największe mają 4,7 metra 
wysokości, 8 metrów szerokości i ważą kilkadziesiąt kilogramów. 
Kolekcja wawelska  jest dużo mniejsza niż np. liczące 2 
tys. sztuk zbiory muzeum w Madrycie. "Ich niezwykła wartość 
polega jednak na tym, że  mają udokumentowaną historię aż do XVI 
wieku. Wyróżniają się jednolitością stylu, bogactwem serii i 
motywów" - mówi Maria Hennel-Bernasikowa,  mówi Maria Hennel-
Bernasikowa, kierownik działu tkanin.
Następna okazja, by zobaczyć wszystkie  te tkaniny, zdarzy się 
dopiero przy kolejnym jubileuszu za ... 25 lat. 
#003274
Uhonorowany w Los Angeles Oscarem za całokształt twórczości 
Andrzej Wajda wrócił w czwartek przed południem do Warszawy. 
"Jestem takim samym człowiekiem, jakim byłem przed wyjazdem" - 
zapewniał na lotnisku Okęcie dziennikarzy.
"To wielkie święto dla polskiej kultury i dla wielbicieli 
pańskich filmów, do których sam się zaliczam" - pogratulował 
Wajdzie minister kultury Kazimierz Michał Ujazdowski. 
Jednocześnie - w imieniu premiera Buzka - zaprosił reżysera na 
wieczorne spotkanie.
Na Okęciu pojawił się stoczniowiec z Gdańska, który wręczył 
Wajdzie... scenariusz autorstwa kolegi. "To historia katyńska, 
może nie na Oscara, ale prawdziwa. Napisał ją nasz kolega ze 
stoczni i może w jakiś sposób ona pana zainspiruje. Wiemy 
bowiem, że przygotowuje się pan do filmu o Katyniu i szuka 
scenariusza" - powiedział. Wajda potwierdził, że myśli o tym 
projekcie. Zdradził też, że bardzo chciałby zrobić film o 
Henryku Sienkiewiczu i Helenie Modrzejewskiej. "To byłaby 
ewentualnie produkcja, w którą mogliby wejść Amerykanie. Na 
razie scenariusz nie jest jeszcze gotowy, więc za wcześnie o tym 
mówić. To jest jednak od dawna moje wielkie marzenie" - dodał. 
Reżyser zdradził też, że myśli o założeniu dwuletniej 
szkoły filmowej, która kształciłaby wyłącznie reżyserów.
#003275
W niedzielę na Rynku Głównym w Krakowie odbędzie się uroczyste 
powitanie Andrzeja Wajdy po powrocie z uroczystości wręczenia 
Oskarów, połączone z przekazaniem statuetki Oscara w depozyt 
Muzeum Uniwersytetu Jagiellońskiego.
#003276
Jan Łukaszewski - dyrygent Chóru Schola Cantorum Gedanensis 
został  pierwszym laureatem nagrody poznańskiej Fundacji "Szkoła 
Chóralna Kurczewskiego". Nagrodę Jerzego Kurczewskiego - 
zmarłego 5 lat temu poznańskiego kompozytora, dyrygenta i 
założyciela Poznańskiego Chóru Chłopięcego - przyznają jego 
wychowankowie. Całemu przedsięwzięciu patronuje honorowo 
Krzysztof Penderecki. 
Laureat  kieruje Chórem Schola Cantorum Gedanensis od 1983 roku. 
Wprowadził do repertuaru zespołu działa kompozytorów XX wieku, 
m.in. Schoenberga, Xenasisa, czy R. Straussa. Jan Łukszewski 
założył także chór chłopięco-męski Pueri Cantores Oliviensis.
Kierowana przez niego Schola Cantorum Gedanensis uważana
jest za jeden z najwszechstronniejszych zespołów kameralnych
wykonującym utwory kompozytorów różnych epok.
#003277
Na Słońcu obserwuje się coraz więcej zjawisk świadczących, że 
osiągnęło ono już szczyt w swym 11-letnim cyklu aktywności - 
poinformowała  PAP dr Iwona Stanisławska z Centrum 
Badań Kosmicznych PAN. 
"W ostatnich tygodniach nasiliły się na Słońcu wybuchy 
powodujące wyrzuty materii oraz rozbłyski w promieniowaniu 
widzialnym, rentgenowskim i radiowym. Występują 
charakterystyczne - coraz rozleglejsze grupy plam. Liczba Wolfa, 
określająca średnią wielkość i długotrwałość plam na Słońcu 
przekracza 200, gdy w okresach spokoju jest zerowa. Okres 
najwyższej aktywności naszej gwiazdy rozpoczął się na przełomie 
roku i może potrwać do jesieni" - powiedziała dr Stanisławska. 
Zaburzenia na Słońcu wywierają wpływ na zjawiska w przestrzeni 
międzyplanetarnej, w bezpośrednim otoczeniu Ziemi, a także w 
magnetosferze, jonosferze i atmosferze naszej planety. Wywołują 
burze magnetyczne, zakłócenia w łączności radiowej, zmiany 
napięcia w systemach energetycznych, iskrzenie metalowych 
konstrukcji. "Zjawiska towarzyszące słonecznemu maksimum nie 
były tak bardzo groźne dopóki ludzie trzymali się ziemi. W dobie 
samolotów stratosferycznych i lotów kosmicznych trzeba się z 
nimi już poważnie liczyć" - powiedziała dr Stanisławska.
#003278
9 milionów Polaków pali papierosy, choć 70 proc. z nich 
chciałoby zerwać z nałogiem. Okazją do tego będzie 
zainaugurowana w czwartek akcja "Rzuć palenie i wygraj" 
organizowana w ramach programu Światowej Organizacji Zdrowia.
W konkursie "Rzuć palenie i wygraj" mogą wziąć udział osoby 
pełnoletnie, palące tytoń od co najmniej roku. Muszą one 
powstrzymać się od palenia przez 4 tygodnie (od 2 do 29 maja). 
Osoby, które to postanowią, powinny przesłać do początku maja na 
adres Akademii Medycznej w Łodzi specjalny kupon konkursowy, 
który już w kwietniu znajdą w prasie ogólnopolskiej i 
regionalnej. 
Główną nagrodą jest 10 tys. dolarów. Osoby wylosowane w 
konkursie dla potwierdzenia 4-tygodniowego okresu powstrzymania 
się od palenia będą poddane specjalnym testom biochemicznym.
Organizatorzy przewidują, że w akcji weźmie udział 1 mln 
palaczy ze 120 krajów. Palenie tytoniu stało się ogólnoświatową 
epidemią. Z powodu nałogu rocznie umiera 4 mln ludzi.
Zerwanie z nałogiem nie jest proste. Jednak już po 12 godzinach 
płuca zaczynają lepiej pracować, w ciągu 2-12 tygodni poprawia 
się krążenie krwi, po 3-9 miesiącach ustępuje kaszel, zadyszka, 
trudności z oddychaniem, w ciągu 5 lat ryzyko zawału serca  
spada o połowę, a po 10 latch dwukrotnie zmniejsza się ryzyko 
raka płuc.
#003279
Około 7,5 miliona kobiet i 2,5 miliona mężczyzn cierpi  na 
żylaki. Dodatkowo każdego roku odnotowuje się w Polsce 200 tys. 
nowych przypadków niewydolności żylnej.
#003280
Główny inspektor farmaceutyczny Maria Głowniak otworzyła w 
czwartek jubileuszowe XX Międzynarodowe Targi Farmaceutyczne. 
Organizatorem imprezy, która potrwa do piątku, jest redakcja 
pisma "Lek w Polsce".
#003281
Rozpoznano genom bakterii wywołującej zapalenie opon mózgowych 
Niemiecko-brytyjski zespół naukowy powiadomił o rozpoznaniu 
całego genomu bakterii wywołującej zapalenie opon mózgowych typu 
A.
#003282
Glimepiryd - pochodna sulfonylomocznika - jest nowym lekiem dla 
cukrzyków, proponowanym przez czołowych polskich diabetologów, 
Nazywa się go "lekiem inteligentnym" i jest przeznaczony dla 
pacjentów cierpiących na cukrzycę insulinoniezależną (tzw. 
cukrzycę "typu 2").
#003283
Lesław Skrzypek, doktorant w Instytucie Matematyki UJ, odebrał  
w Krakowie stypendium im. Michała Jakuba Łyska, przyznawane 
najzdolniejszym młodym matematykom.
#003284
Na konferencji Bio2000 w Bostonie, z udziałem tysięcy badaczy 
biotechnologii i ekspertów z przemysłu poinformowano, że 
rozpoznano już dwie trzecie z trzech miliardów elementów 
ludzkiego kodu genetycznego - genomu.
#003285
Uczeni z Uniwersytetu Portland znaleźli w orzechach laskowych 
substancję mającą właściwości antyrakowe. Dotychczas substancję 
tę, o nazwie paclitaxel, wydobywano jedynie z kory pewnej 
odmiany cisa amerykańskiego.
#003286
Amerykańscy astronomowie pracujący w obserwatorium Keck na 
Hawajach odkryli dwie nowe planety. Tym samym liczba 
zarejestrowanych planet poza naszym Układem Słonecznym wzrosła 
do 32.
#003287
Administrator agencji NASA Daniel Goldin wziął na siebie 
odpowiedzialność za nieudaną zeszłoroczną misję na Marsa .
Wysłana na Marsa sonda Mars Climate Orbiter uległa zniszczeniu 
23 września zeszłego roku z powodu błędnych obliczeń - drogę 
sondy obliczano w kilometrach, natomiast producent tego pojazdu, 
zakłady Lockheed Martin w Colorado, posługiwał się brytyjskim 
systemem milowym.
#003288
Spadki kursu akcji spółek z branży IT na Giełdzie Papierów 
Wartościowych w ostatnich dniach są spowodowanie niepomyślnymi 
informacjami z amerykańskiego rynku NASDAQ - uważają analitycy.
"Jest to bezpośredni wpływ amerykańskiego rynku NASDAQ. Ponadto 
sytuacja ta wynika z faktu ulegania rynkowym trendom. W momencie 
pojawienia się opinii o przewartościowaniu spółek IT w USA, na 
warszawskiej GPW oczywiście musiało to znaleźć swoje odbicie" - 
uważa Benita Mikołajewicz z ING Barings Securities.
Zdaniem pani Mikołajewicz obecna sytuacja jest także spowodowana 
faktem, iż inwestorzy przestają powoli entuzjastycznie reagować 
na same tylko zapowiedzi spółek dotyczące inwestycji 
internetowych. "Wydaje się, że obecnie inwestorzy będą bardziej 
selektywnie podchodzić do zapowiedzi inwestowania w internet, i 
raczej poczekają na ich rezultaty" - powiedziała pani 
Mikołajewicz. 
#003289
Po znacznym spadku cen akcji amerykańskich firm usług 
internetowych podobne zjawisko pojawiło się także w Europie - 
informują obserwatorzy rynku.	Ich zdaniem, notowania giełdowe 
takich spółek (zwanych firmami dot.com) są zdecydowanie zawyżone 
i w najbliższym czasie inwestorzy odczują skutki nieuchronnych 
korekt cenowych. Korekty spowodują spadek kursów akcji od 50 do 
nawet 90 procent - ostrzegają eksperci.
Sygnałem mogą być tu notowania największej holenderskiej firmy 
usług internetowych World Online, której jedna akcja kosztowała 
17 marca 43 euro, a obecnie tylko 24. Także giełdowa wartość 
największej brytyjskiej firmy internetowej Freeserve zmniejszyła 
się w ciągu ostatniego miesiąca o połowę - z 15 do 8 miliardów 
dolarów.
Jak się uważa, ceny akcji europejskich firm internetowych były 
w porównaniu z amerykańskimi znacznie zawyżone. W USA giełdowa 
wartość firmy internetowej, przypadająca na jednego jej klienta,  
wynosi zwykle 3 do 5 tys. dolarów. Tymczasem w przypadku firm 
europejskich zdarzało się, że wskaźnik ten sięgał nawet 30 
tys. dolarów.  
Ponadto wskazuje się, że rynek europejski, z jego różnorodnością 
językową, daje firmom internetowym ograniczone w  porównaniu z 
USA możliwości ekspansji.
Oczywiście spadek cen akcji firm dot.com nie oznacza, by 
znaczenie Internetu przestawało rosnąć. Przeciwnie, w 
najbliższym dziesięcioleciu popularność Internetu w Europie może 
się zwiększać szybciej niż w USA, m.in. dzięki rosnącej liczbie 
telefonów komórkowych z podłączeniem do sieci. 
#003290
W kwietniu Polska, jako pierwszy kraj z Europy Wschodniej, ma 
rozpocząć negocjacje w sprawie przystąpienia do Europolu - 
europejskiej organizacji do spraw ścigania przestępczości 
zorganizowanej. "Przestępcy nie znają granic, aby ich ścigać 
konieczne są wspólne działania wielu państw. Będąc w Europolu 
będziemy mieli m.in. dostęp do baz danych, analiz kryminalnych i 
wiedzy o grupach przestępczych" - powiedział komendant główny 
policji Jan Michna.
Dyrektor Europolu Jurgen Storbeck poinformował, że negocjacje 
zakończą się prawdopodobnie latem. Potem ich wynik będzie 
zaprezentowny ministrom sprawiedliwości oraz spraw wewnętrznych 
państw Unii Europejskiej. Jeśli oni go zaakceptują, Polska jako 
pierwszy kraj spoza Unii Europejskiej stanie się członkiem 
Europolu. Nie będzie to jednak członkostwo pełne - nastąpi ono 
dopiero po przyjęciu Polski do Unii Europejskiej.
#003291
Prokuratura Rejonowa w Puławach (Lubelskie) postawiła w czwartek 
zarzut przyjęcia korzyści majątkowej jednemu z lubelskich 
policjantów i wystąpiła do miejscowego sądu o jego tymczasowe 
aresztowanie.
#003292
Słupscy policjanci przerwali trwającą od wtorku głodówkę 
protestacyjną. W piątek o swoich postulatach będą rozmawiać w 
Warszawie z komendantem głównym policji Janem Michną.
#003293
Sąd Okręgowy w Katowicach przesłuchał w czwartek siedmiu 
kolejnych świadków w procesie 22 byłych zomowców, oskarżonych o 
krwawą pacyfikację dwóch śląskich kopalń - "Wujek" i "Manifest 
Lipcowy" w grudniu 1981.
#003294
Biegli lekarze ocenią stan zdrowia domniemanego szefa gangu 
wołomińskiego Henryka N., pseudonim "Dziad" - 
zadecydował białostocki sąd.
#003295
Policja zatrzymała 8 osób podejrzewanych o fałszowanie 
dokumentacji podatkowej i o udział w tzw. łódzkiej ośmiornicy - 
mafii zajmującej się głównie oszustwami gospodarczymi i 
podatkowymi.
#003296
Przed szczecińskim Wojskowym Sądem Garnizonowym zakończyło się w
czwartek postępowanie w sprawie siedmiu byłych żołnierzy 
kompanii łączności 6 Brygady Kawalerii Pancernej w Stargardzie, 
oskarżonych o znęcanie się nad kolegami w ramach tzw. fali.
#003297
W procesie domniemanego szefa gangu Marka M. ps. "Oczko" oraz 
jedenastu współoskarżonych, przed Sądem Okręgowym w Szczecinie 
zeznawała w czwartek kolejna grupa świadków.
#003298
17-letni Tomasz K., który w poniedziałek oblał rozpuszczalnikiem 
i podpalił o cztery lata młodszego kolegę, trafi na trzy 
miesiące do aresztu - zdecydował Sąd Rejonowy w Kędzierzynie-
Koźlu (Opolskie).
#003299
Na kary po pięć lat więzienia łomżyński sąd skazał w czwartek 
trzech młodych mężczyzn, którzy podpalili, a następnie wrzucili 
do wody 51-letniego Ryszarda S., mieszkańca Jedwabnego na 
Podlasiu. Ofiara zmarła.
#003300
Policja zatrzymała trzech mężczyzn podejrzanych o wymuszanie 
haraczy od prostytutek i o czerpanie korzyści z prostytucji.
#003301
W pół godziny od anonimowego telefonu policja w Białogardzie 
(Zachodniopomorskie) zatrzymała 15-letniego ucznia, który 
zadzwonił do swojej szkoły z wiadomością o podłożonej tam 
bombie.
#003302
Prokuratura w Sławnie (Zachodniopomorskie) umorzyła postępowanie 
przeciwko byłemu szefowi Zakładu Medycyny Sądowej w Gdańsku. 
Roman H. podejrzany był o spowodowanie po pijanemu wypadku 
samochodowego i zranienie dwóch osób.
#003303
Robert Korzeniowski jako jedyny polski sportowiec został 
zaproszony do Maroka na zdjęcia do kręconego przez francuską 
telewizję serialu o tematyce sport i zwierzęta. Mistrza 
olimpijskiego ukazano w zestawieniu z wielbłądami. Składający 
się z 32 odcinków serial porównuje ruch sportowców i ssaków. 
Chód odniesiono do wielbłąda, gdyż sposób prowadzenia nogi przez 
chodziarza jest podobny do poruszania się tego "garbusa". 
Nakręcono już odcinki m.in. z biegaczami przez płotki w 
zestawieniu z antylopami i zapaśników z niedźwiedziami.
#003304
Czterech głosów zabrakło w Senacie USA do uchwalenia poprawki 
do konstytucji, która zabraniałaby bezczeszczenia flagi 
amerykańskiej. Projekt poprawki, sponsorowanej przez 
republikańskiego senatora Orrina Hatcha, brzmiał: "Kongres może 
zakazać fizycznego bezczeszczenia flagi Stanów Zjednoczonych". 
Gdyby została uchwalona, takie np. akty protestu jak palenie, 
darcie lub opluwanie flagi mogłyby być karane. Hatch i 
popierający go senatorowie (głównie republikańscy) twierdzą, że 
ochrona flagi narodowej przed znieważeniem jest konieczna, gdyż 
"prawa wynikają z wartości". 
Przeciwnicy, przede wszystkim reprezentujący liberalne 
stanowisko Demokraci, argumentują, że palenie lub niszczenie 
flagi jest wyrazem wolności wypowiedzi, a więc podstawowego 
prawa konstytucyjnego, które powinno być chronione. Palenie 
flagi zdarzało się w USA często podczas lewicowych demonstracji 
w latach 70.     
#003305
Tatrzańskie niedźwiedzie przebudziły się na dobre.
#003306
Władze kanadyjskiej prowincji Nowa Szkocja zastanawiają się co 
zrobić z istniejącym od 244 lat prawem przewidującym nagrodę za 
dostarczenie skalpu Indianina. Okazało się bowiem, że ogłoszenie 
ówczesnego gubernatora jest ... nadal w mocy.
#003307
Dwie trzecie sierot w Rumunii, które znajdują nowych rodziców, 
jest adoptowanych przez cudzoziemców.
#003308
Sąd Najwyższy USA zatwierdził prawo miast i stanów do 
zakazywania tańca nago w nocnych lokalach. Tancerki będą musiały 
nosić przynajmniej specjalne tasiemki osłaniające narządy 
płciowe. 
#003309
Władze japońskie ewakuowały w środę 9.200 mieszkańców 
miejscowości położonych u stóp wulkanu Góry Usu na południowym 
zachodzie japońskiej wyspy Hokkaido. W ostatnim tygodniu 
notowano tu ponad 1600 ruchów tektonicznych skorupy ziemskiej.
#003310
77-letnia Amerykanka walczy o życie po tym jak zaatakował ją rój 
kilkudziesięciu tysięcy agresywnych pszczół.
#003311
Chiny rozpoczynają w kwietniu wielkie poszukiwania pand. 
Naukowcy i strażnicy przyrody zamierzają się w ten sposób 
dowiedzieć, ile takich zwierząt zamieszkuje ich kraj.
#003312
"Gigantyczny", ważący 7,15 kilograma noworodek przyszedł na 
świat w argentyńskim mieście San Nicolas, 250 km na północ od 
Buenos Aires.
#003313
Biathloniści WKS Zakopane Wojciech Kozub w biegu na 20 km i 
Magdalena Grzywa na dystansie 15 km zdobyli złote medale 
mistrzostw Polski, które rozpoczęły się w czwartek w Kirach koło 
Zakopanego.
#003314
Andrzej Rżany (Gwardia Wrocław, waga 51 kg) pokonał 4:1 Fina 
Juho Tolppola w 1/4 finału eliminacji olimpijskich w boksie, 
które odbywają się w Mestre koło Wenecji.
W pojedynkach kwalifikacyjnych do mistrzostw Europy Rafał Sikora 
(Walka Zabrze, waga 60 kg) już w pierwszej rundzie 1/4 finału 
zwyciężył reprezentanta Bośni i Hercegowiny Hajrudina 
Serifowicza.
#003315
W półfinałach wystąpi także Mariusz Cendrowski (Gwardia Wrocław, 
waga 67 kg) po wygranej 9:3 z Czechem Radkiem Deskaszem. W 
przeciwieństwie do Sikory, Cendrowski uzyskał już awans do 
mistrzostw Europy.
#003316
Rosjanin Aleksiej Jagudin obronił w Nicei tytuł mistrza świata w 
łyżwiarstwie figurowym w konkurencji solistów. Srebrny medal 
zdobył Kanadyjczyk Elvis Stojko, a brązowy Amerykanin Michael 
Weiss. Mistrz Europy Rosjanin Jewgienij Pluszenko zajął czwarte 
miejsce.
#003317
Włosi Barbara Fusar-Poli i Maurizio Margaglio prowadzą po 
tańcach oryginalnych podczas mistrzostw świata w łyżwiarstwie 
figurowym, które odbywają się w Nicei. Sylwia Nowak i Sebastian 
Kolasiński zajmują 10. miejsce, natomiast Aleksandra Kauc i 
Filip Bernadowski są na 19. pozycji.
#003318
Rosjanin Wiaczesław Jekimow z grupy US Postal został zwycięzcą 
kolarskiego wyścigu Trzy dni La Panne w Belgii, a polski kolarz 
Zbigniew Spruch (Lampre) zajął w klasyfikacji generalnej siódme 
miejsce.
#003319
Piłkarz Andrzej Juskowiak przedłuży kontrakt z VfL Wolfsburg do 
2003 roku. Klub i zawodnik - jak infornmuje agencja DPA - doszli 
do porozumienia w czwartek.
#003320
Robert Krawczyk sklasyfikowany jest na trzecim miejscu w wadze 
81 kg w europejskim rankingu judoków. Anna Żemła w wadze 48 kg 
zajmuje szóste miejsce, a Paweł Nastula - ósme w kategorii 100 
kg.
#003321
Prezydent Międzynarodowej Federacji Piłki Nożnej (FIFA), 
Joseph Blatter dał do zrozumienia, że myśli o powierzeniu 
jakiejś funkcji byłemu piłkarzowi argentyńskiemu Diego 
Maradonie.
#003322
Angielska federacja piłkarska wypowiedziała walkę rasizmowi na 
stadionach. Impulsem do tego stał się przebieg środowego meczu 
drużyn do lat 21 pomiędzy Anglią i Jugosławią, podczas którego 
ucierpiał z powodu czarnego koloru skóry, napastnik Emile 
Heskey.
#003323
Piłkarze, trenerzy i kierownictwo klubu Legia Daewoo Warszawa 
zaapelowali o zachowanie dobrych obyczajów na boiskach i poza 
nimi, a także o wzajemny szacunek dla zdrowia.
#003324
Dwukrotny złoty medalista igrzysk olimpijskich w łucznictwie z 
Atlanty, Amerykanin Justin Huish zrezygnował z udziału w 
igrzyskach w Sydney, po oskarżeniu go o posiadanie marihuany.
#003325
Rozstawiona z numerem pierwszym Szwajcarka Martina Hingis 
awansowała do półfinału rozgrywanego w Miami turnieju 
tenisowego. Do 1/2 finału singla mężczyzn zakwalifikował się 
Amerykanin Andre Agassi, który występuje również z numerem jeden.
#003326
Argentyna po zwycięstwie nad Chile 4:1 objęła prowadzenie w 
tabeli eliminacji strefy południowoamerykańskiej piłkarskich 
mistrzostw świata 2002 roku. Punkty na starcie stracili 
wicemistrzowie świata, Brazylijczycy. Zremisowali w Bogocie z 
Kolumbią 0:0. Mecz ten odbył się dzień wcześniej niż pozostałe 
spotkania.
#003327
Polska jest pod wpływem niżu z centrum nad Zatoką Gdańską, w 
ciepłym i wilgotnym powietrzu z południa.
Zachmurzenie duże z lokalnymi przejaśnieniami. Okresami opady 
deszczu, w zachodniej części kraju miejscami dość intensywne. 
Temp. maks. od 5 st. na północnym zachodzie do 10 st. na 
południowym wschodzie. Wiatr słaby i umiarkowany.
Ciśnienie  w południe w Warszawie wyniesie 992 hPa i nadal 
będzie spadać.
#003328
Termin został wyznaczony na 8 kwietnia. "Prezydent wraz z 
małżonką złożą w Watykanie wizytę oficjalną" - powiedziała PAP 
szefowa prezydenckich służb prasowych Teresa Grabczyńska. 
Szczegóły audiencji nie są jeszcze znane. Wiadomo już, że 
prezydent Kwaśniewski przyjedzie do Rzymu 7 kwietnia. Na razie 
nie są planowane żadne inne spotkania oficjalne. Będzie to 
trzecia wizyta Kwaśniewskiego w Watykanie i dziewiąte spotkanie 
z papieżem Janem Pawłem II.
#003329
odbyła się w piątek w Warszawie. Była podsumowaniem 16 konwencji 
regionalnych, które odbyły się w ostatnim czasie na terenie 
kraju. Otwierając ją liderzy RS AWS podkreślali, że dokończeniem 
reformy samorządowej będzie decentralizacja finansów 
publicznych. W ich ocenie, to jedno z głównych zadań rządu i 
parlamentu. Wg Mariana Krzaklewskiego, konwencja ta, to 
przygotowanie do opracowania "strategii zwycięstwa", dzięki 
której Akcja ma wygrać wybory prezydenckie, parlamentarne i 
samorządowe.
Przyjęto kilka stanowisk, m.in. to, w którym samorządowcy RS AWS 
zwracają się do sił politycznych i społecznych, które 
współtworzą AWS, o zachowanie jedności Akcji. Lokalni działacze 
Ruchu zaapelowali także o podjęcie działań w kierunku 
przekształcenia AWS w jedną partię.
#003330
Ok. 2 tysiące osób na Pomorzu Gdańskim zadeklarowało już 
poparcie dla marszałka Sejmu Macieja Płażyńskiego w wyborach 
prezydenckich. Akcję zbierania podpisów zainicjowali pomorscy 
samorządowcy. Jak powiedział dyrektor biura poselskiego Macieja 
Płażyńskiego w Gdańsku Zbigniew Dulkiewicz akcja zbierania 
podpisów z poparciem dla Płażyńskiego dopiero się rozpoczęła. 
Zainicjowało ją półtora tygodnia temu kilkunastu AWS-owskich 
starostów, burmistrzów i prezydentów z woj. pomorskiego.
#003331
O wyborach prezydenckich oraz o aktualnej sytuacji politycznej 
dyskutuje na zamkniętym, wyjazdowym posiedzeniu klub Unii 
Wolności. W pierwszej cześci posiedzenia, które rozpoczęło się o 
godz. 16 i ma potrwać do soboty, dominował temat wyborów 
prezydenckich. Według relacji niektórych uczestników obrad, 
przeważały głosy za wystawieniem przez Unię kandydata, 
wywodzącego się z jej szeregów. Tylko niektórzy dyskutanci 
przekonywali do poparcia Andrzeja Olechowskiego.
#003332
Minister-koordynator służb specjalnych Janusz Pałubicki ma 
wyjaśnić swą czwartkową wypowiedź o szpiegach działających w 
Polsce. Zwrócił się o to do niego premier. Wyjaśnień od premiera 
chce z kolei prezydent.
W piątek minister zaprzeczył, jakoby dzień wcześniej mówił o 
obecnym zagrożeniu ze strony rosyjskich specsłużb. "Mówiłem o 
abolicji i o zdarzeniach, które abolicję poprzedziły. A że 
dziennikarze z tego robią stan aktualny..." - powiedział 
dziennikarzom Pałubicki. "Opowiadałem o abolicji i o tym, co 
doprowadziło do abolicji, i nie róbcie państwo z tego niczego 
więcej."
Istnieje niemniej nagranie czwartkowej wypowiedzi 
ministra-koordynatora.
Aleksander Kwaśniewski w liście do Jerzego Buzka uznał, że 
"zaskakujące oświadczenie" ministra, które może mieć "poważne 
konsekwencje międzynarodowe, jest sprzeczne z ustaloną już 
procedurą postępowania".
Premier Jerzy Buzek uważa, że czwartkowa wypowiedź ministra 
Pałubickiego została źle zrozumiana i dotyczyła przeszłości, a 
nie stanu obecnego. "Wypowiedzi pana ministra Pałubickiego 
dotyczyły stanu sprzed kilkudziesięciu dni. O sytuacji obecnej, 
bieżącej nie było tam (na konferencji o abolicji - przyp. PAP) 
mowy" - powiedział premier.
Według ministra spraw zagranicznych Bronisława Geremka, "sprawa 
szpiegów rosyjskich jest sprawą zamkniętą". "Podjęliśmy decyzję 
suwerenną, polską i właściwą w tej sprawie. I nie ma w tej 
chwili problemu."
Przewodniczący sejmowej komisji SZ Czesław Bielecki uważa 
tymczasem, że Janusz Pałubicki powinien podać się do dymisji. 
Szef senackiej Komisji SZ Władysław Bartoszewski nie podziela 
tej opinii swego sejmowego odpowiednika. "Najważniejsze jest, 
czy to czemuś dobremu służy, czy nie. Tego nie wiem i nie umiem 
na to odpowiedzieć. Być może brutalniejsze formy wypowiedzi 
niekiedy są lepsze, być może w innych przypadkach milczenie jest 
lepsze" - powiedział Bartoszewski dziennikarzom.
#003333
Klub SLD jest zaniepokojony stanem stosunków polsko-rosyjskich i 
oczekuje od rządu działań na rzecz ich poprawy. Krytykuje 
też czwartkową wypowiedź ministra Janusza Pałubickiego o 
zagrożeniu ze strony służb specjalnych Rosji.
W opinii Sojuszu, ilekroć w ostatnich miesiącach pojawiała się 
możliwość poprawy tych stosunków, następowały incydenty 
zakłócające je. "Taki charakter miała również wczorajsza 
(czwartkowa) wypowiedź ministra - koordynatora służb 
specjalnych, która w praktyce podważyła koordynacyjną rolę 
ministra spraw zagranicznych w kształtowaniu polityki 
zagranicznej RP" - napisał w oświadczeniu klub SLD.
#003334
Wicepremier i minister finansów Leszek Balcerowicz zdecydował, 
że wypłaty z tytułu odszkodowań za pracę niewolniczą i 
przymusową w III Rzeszy będą wolne od podatku. Szczegółowe 
kwestie prawne związane ze zwolnieniami zostaną opracowane i 
przedstawione po ostatecznym ustaleniu trybu wypłat odszkodowań.
#003335
poinformował prezes PSL Jarosław Kalinowski po piątkowym 
spotkaniu z liderem AWS Marianem Krzaklewskim. "Ponad miesiąc 
temu wydaliśmy oświadczenie, że czekamy na wspólnego kandydata 
spośród zgłoszonych do Kolegium Instytutu. Jeżeli taki kandydat 
będzie, jesteśmy w stanie zakończyć tę żenującą historię 
wyłaniania prezesa IPN" - powiedział Kalinowski pytany, czy PSL 
mogłoby poprzeć nawet Bogdana Borusewicza.
#003336
Sześcioro sygnatariuszy Porozumień Sierpniowych z Gdańska 
zaapelowało w piątek do Kolegium Instytutu Pamięci Narodowej o 
wybór na szefa IPN wiceministra spraw wewnętrznych i 
administracji Bogdana Borusewicza.
List do kolegium IPN podpisali Henryka Krzywonos-Strycharska, 
Andrzej Kołodziej, Bogdan Lis, Zdzisław Kobyliński, Józef 
Przybylski i Stefan Lewandowski.
#003337
Rada Gminy Warszawa-Centrum odwołała w piątek 
wiceprzewodniczącego rady Ryszarda Makowskiego (AWS). W obradach 
nie wzięli udziału radni AWS. Nie podano oficjalnego uzasadnienia 
decyzji o odwołaniu Makowskiego. Za jego odwołaniem głosowali 
wszyscy uczestniczący w sesji radni. Obrady poprowadził 
wiceprzewodniczący Rady Łukasz Abgarowicz (UW).	"Nasza zgodność 
z SLD nie oznacza powstania nowej koalicji" - zapewnił.
Radni AWS nie uczestniczyli w piątkowej sesji, ponieważ uznali, 
że została ona zwołana niezgodnie z regulaminem Rady.
#003338
Prezes PSL Jarosław Kalinowski wystosował do premiera Jerzego 
Buzka interpelację poselską w sprawie stosowania represji wobec 
uczestników blokad rolniczych. "Kilkakrotne protesty rolników w 
ostatnich kilkunastu miesiącach zostały na polecenie rządu 
stłumione, w wielu przypadkach brutalnie, przez co naruszono 
ustawowe prawo rolników do prowadzenia akcji protestacyjnych 
oraz nietykalność osobistą czy dobra majątkow" - głosi 
oświadczenie biura prasowego PSL.
#003339
Sejm przyjął w piątek najważniejszą poprawkę Senatu do 
nowelizacji ustawy o zatrudnieniu i przeciwdziałaniu bezrobociu, 
która skreśla przepisy dotyczące ochrony miejsc pracy w 
prywatyzowanych firmach. Skreślone przepisy zobowiązywały 
pracodawcę w prywatyzowanym zakładzie pracy do przestrzegania 
tzw. pakietów socjalnych, dotyczących poziomu zatrudnienia.
#003340
Sejm przyjął większość senackich poprawek do nowelizacji ustawy 
o RTV z 3 marca. Dla AWS najważniejsze w nowelizacji ustawy o 
RTV jest "niepodwyższanie progu udziału kapitału obcego do 49 
proc. UW jest zadowolona z "uporządkowania rynku reklam", a SLD 
martwi się zbytnim "przeregulowaniem i uszczegółowieniem" 
ustawy.
Centralna ewidencja pojazdów oraz ewidencja kierowców ma zacząć 
działać na terenie całego kraju w 2004 roku. Oba spisy znajdą 
się w centralnej bazie danych w MSWiA. 
Nowelizacja  zakłada wykluczenie gmin jako szczebla zajmującego 
się rejestracją pojazdów i wydawaniem praw jazdy.
#003341
W piątek wieczorem na Nadzwyczajnym Walnym Zgromadzeniu 
Akcjonariuszy Polskiej Agencji Informacyjnej minister skarbu 
dokonał drugiej tego dnia zmiany w składzie rady nadzorczej PAI. 		
Członkami rady nadzorczej PAI są obecnie Ligia Krajewska, 
Wiesława Niegodzisz, Dagmir Długosz, Antoni Sułek i Marek 
Tokarczyk. Wcześniej w ciągu dnia Nadzwyczajne Walne 
Zgromadzenie Akcjonariuszy PAI SA w osobie wiceministra skarbu 
Jacka Ambroziaka podjęło trzy uchwały. Wiceminister odwołał 
członków rady nadzorczej PAP: Macieja Łopińskiego, Roberta 
Terentiewa i jej przewodniczącego Andrzeja Gelberga. Na ich 
miejsce powołał Piotra Ciompę, Jerzego Halla i Jarosława Sellina.
#003342
Były prezes Stronnictwa Konserwatywno-Ludowego Mirosław Styczeń 
został w piątek wybrany na nowego przewodniczącego zespołu 
parlamentarnego SKL. Zastąpił na tym stanowisku Aleksandra Halla.
#003343
O ustawowe zagwarantowanie lokali socjalnych osobom eksmitowanym 
- znajdującym się w biedzie, posiadającym dzieci do lat 18, 
kobietom w ciąży, niepełnosprawnym i emerytom zaapelowała w 
piątek Unia Pracy. Lider UP Marek Pol przypominał, że od 1 
kwietnia przestaje obowiązywać zakaz eksmitowania z lokalu 
podczas zimy.
Unia zwróciła się też do parlamentu o przesunięcie daty 
uwolnienia czynszów "co najmniej do 2010 roku". Ustawa o najmie 
lokali przewiduje uwolnienie czynszów po roku 2004.
Ze statystyk przytoczonych przez sekretarza generalnego Ruchu 
Ochrony Interesów Lokatorów wynika, że w ubiegłym roku 
eksmitowano ponad 9 tys. osób, w tym ponad 5 tys. "na bruk". Do 
lokali socjalnych eksmitowano tylko 1751 osób.
#003344
Z powodu ponownego niestawienia się w sądzielider "Samoobrony" 
Andrzej Lepper będzie poszukiwany listem gończym, a następnie 
aresztowany na trzy miesiące - zdecydował łódzki Sąd Rejonowy. W 
piątek miał rozpocząć się proces przeciwko Lepperowi, 
oskarżonemu o znieważenie Rady Ministrów i byłego wicepremiera 
Janusza Tomaszewskiego. Na pierwszy wyznaczony termin, 9 marca, 
chłopski polityk również nie stawił się w sądzie, choć - jak 
ustalono - wezwanie zostało doręczone prawidłowo - odebrała je 
żona oskarżonego. Wezwanie na kolejny termin odebrał syn 
Leppera.
Sąd zdecydował o bezterminowym zawieszeniu postępowania.
#003345
Związkowcy z NSZZ "Solidarność" Polskiego Koncernu Naftowego 
rozpoczęli w piątek ogólnokrajowy protest. Sprzeciwiają się 
redukcji zatrudnienia i ograniczeniu samodzielności oddziałów 
regionalnych Koncernu.
Zarząd Polskiego Koncernu Naftowego uznał protest związkowców z 
NSZZ "Solidarność" w tej firmie za bezpodstawny i niezgodny z 
prawem.
#003346
P.o sekretarza UKIE Paweł Samecki zapewnił, że nie ma zagrożenia 
utraty 8 mln euro z unijnego programu Phare'99. O możliwości 
takiej informowały w czwartek polskie media. "Projekty Phare'99 
zostały przyjęte. Nic nie straciliśmy z ubiegłego roku" - 
powiedział minister polskim dziennikarzom po rozmowach w 
Brukseli nt. kolejnej edycji programu Phare'2000. 8 mln euro z 
ubiegłorocznego funduszu przeznaczone zostało na projekty w 
dziedzinach telekomunikacji i certyfikacji. Wg Sameckiego Polska 
ma 3 lata na wykorzystanie tych pieniędzy. Jeżeli z powodu 
naszych opóźnień legislacyjnych projekty nie zostałyby 
sfinansowane, Komisja może zawsze przenieść pieniądze na inne 
programy w ramach budżetu Phare dla Polski. 
#003347
W.Brytania w coraz większym stopniu jest politycznie 
zainteresowana krajami Europy Środkowowschodniej - oświadczył w 
Londynie wiceminister spraw zagranicznych Andrzej Ananicz. "Rząd 
polski ceni sobie W. Brytanię jako solidnego, europejskiego 
partnera" - dodał Ananicz, który weźmie udział w spotkaniu 
państw grupy wyszehradzkiej - Polski, Czech, Węgier i Słowacji, 
zorganizowanym pod auspicjami brytyjskiego MSZ w Hanbury Manor w 
Hertfordshire w czasie najbliższego weekendu. Wiceminister 
Ananicz podkreślił, że Londyn od początku konsekwentnie 
opowiadał się za rozszerzeniem Unii Europejskiej i podchodzi 
pragmatycznie do negocjacji akcesyjnych. "Nie bez powodu rząd 
brytyjski jest postrzegany w Warszawie jako adwokat krajów 
Europy Środkowowschodniej w ich staraniach o wejście do UE" - 
dodał Ananicz.
#003348
Komisarz Unii Europejskiej do spraw rozszerzenia Guenter 
Verheugen ostrzegł Rosję, by nie wtrącała się w rozszerzanie 
Unii o kraje Europy Wschodniej. "Jeśli Rosja chce rozmawiać z 
nami o problemach związanych z rozszerzeniem, to ma do tego 
prawo, jednak nie zgodzimy się, by próbowała wpływać na proces 
rozszerzania jako taki" - powiedział Verheugen podczas 
konferencji prasowej na zakończenie swej wizyty w stolicy 
Estonii - Tallinie.
#003349
Rosyjski prezydent-elekt Władimir Putin powiedział, że Rosja 
"zachowa i wzmocni" swój system obrony nuklearnej, zapowiadając 
jednocześnie wyasygnowanie znacznych środków na konwersję 
przemysłu atomowego. Putin przyjechał w piątek do tzw. 
zamkniętego miasta Snieżyńsk na Syberii, w którym znajdują się 
zakłady przemysłu atomowego. Podkreślił, że "wzmocnienie" nie 
oznacza zwiększenia ilościowego kompleksu atomowego, ale 
"poprawę skuteczności potencjału odstraszania". Obiecał ponad 50 
mln dolarów na konwersję przemysłu atomowego. Putin opowiedział 
się za ratyfikacją traktatu rozbrojeniowego START-2 i 
"przejściem do rozmów na temat START-3". 
#003350
Podczas spotkania w Organizacji na rzecz Zakazu Broni Chemicznej 
(OPCW) w Hadze, Rosja zaapelowała o międzynarodową pomoc w 
zniszczeniu jej zasobów broni chemicznej. Program zniszczenia 40 
tys. ton tego typu broni i urządzeń do jej produkcji będzie 
Rosję kosztował około 6 mld dolarów - poinformował 
przedstawiciel rosyjskiego ministerstwa obrony gen. Walerij 
Kapaczyn podczas konferencji prasowej w Hadze. Prośbę Rosji 
poparł dyrektor generalny OPCW Jose Bustani. "Musimy spojrzeć 
prawdzie w oczy - bez poważnej międzynarodowej pomocy Rosja nie 
zdoła zniszczyć swej broni chemicznej w czasie określonym w 
konwencji (o zakazie broni chemicznej)."
#003351
Prezydent-elekt Władimir Putin wykluczył powołanie "klasycznego 
rządu koalicyjnego". Dodał jednak, że do nowego gabinetu mogą 
wejść przedstawiciele "różnych grup i partii politycznych". Wg 
Putina, warunkiem jest przydatność dla rządu z punktu widzenia 
kompetencji i fachowości. "Umocnienie państwa i kontynuowanie 
reform rynkowych" to zasady, na których powinien bazować rząd - 
powiedział w Czelabińsku podczas wizyty na Uralu. 
#003352
Organizacja Bezpieczeństwa i Współpracy w Europie (OBWE) 
zaapelowała do Rosji o ukaranie żołnierzy odpowiedzialnych za 
łamanie praw człowieka w Czeczenii. Tzw. trójka OBWE, czyli 
były, obecny i przyszły przewodniczący tej organizacji, którymi 
są ministrowie spraw zagranicznych Norwegii, Austrii i Rumunii, 
wyrazili "głębokie zaniepokojenie w związku z doniesieniami o 
łamaniu praw człowieka" w ogarniętej wojną Czeczenii. 
Jednocześnie austriacka minister spraw zagranicznych Benita 
Ferrero-Waldner, przewodnicząca OBWE, zapowiedziała, że 13-15 
kwietnia odwiedzi w imieniu organizacji Moskwę i Czeczenię. 
Celem jej wizyty będzie stworzenie warunków powrotu do Czeczenii 
przedstawicieli OBWE. 
#003353
Wysoki Komisarz ONZ ds. praw człowieka Mary Robinson przybyła do 
Moskwy. W czasie pięciodniowej wizyty odwiedzi obozy dla 
uchodźców w Inguszetii i tzw. obozy filtracyjne w Czeczenii. 
Robinson, która ostro skrytykowała Rosję za zabijanie cywilów w 
Czeczenii, ma przygotować raport dla Komisji ONZ przed jej sesją 
28 kwietnia. Sprawozdanie to może mieć duży wpływ na decyzję 
komisji o ewentualnym potępieniu działań Rosji. 
#003354
Na południowym wschodzie Czeczenii trwa bitwa między oddziałami 
wojsk federalnych a bojownikami czeczeńskimi - podały źródła 
moskiewskie. Rosyjska armia od wtorku prowadzi operację, której 
celem ma być przejęcie kontroli nad rejonem Dżanoj-Wiedieno, 
gdzie koncentruje się ok. tysiąca bojowników, dowodzonych 
rzekomo przez słynnych weteranów wojny czeczeńskiej - Szamila 
Basajewa i al-Chattaba.
#003355
Konserwatywny kanclerz Austrii Wolfgang Schuessel został 
powitany z pełnymi honorami dyplomatycznymi w Szwajcarii, gdzie 
składa pierwszą oficjalną wizytę jako szef nowego rządu (w 
którego skład weszła skrajnie prawicowa partia Wolnościowców, 
krytykowana przez Unię Europejską). Kilkuset przeciwników Joerga 
Haidera demonstrowało wieczorem w Bernie przed gmachem 
parlamentu. Szwajcaria uważa, że UE zachowała się arogancko 
wobec Austrii, nie mając prawa karać jej za demokratycznie 
wybrany rząd.
#003356
Przedstawiciele kilku grup etnicznych z Europy Środkowej i 
Wschodniej uczestniczyli w spotkaniu dot. spisu ludności w 
USA, zorganizowanym w polskim konsulacie generalnym w Nowym 
Jorku. Na spotkanie przyszli m.in. Białorusini, Bułgarzy, Czesi, 
Litwini, Rosjanie i Węgrzy. "Jeżeli będziemy razem działać, 
jeżeli będziemy mieć dobre kontakty, to na pewno będzie to z 
korzyścią dla wszystkich grup etnicznych naszego regionu" - 
powiedział PAP konsul Ryszard Klemm z polskiej placówki w Nowym 
Jorku. "Rząd Stanów Zjednoczonych dysponuje kwotą 180 mld 
dolarów, którą corocznie rozdziela na budowę dróg, ośrodków 
zdrowia, szkół, na cele charytatywne. Im większa liczba osób w 
danej społeczności weźmie udział w spisie, tym więcej dostanie 
środków" - przypomniał Andrew Nowak z Biura Spisu Ludności na 
Brooklynie. "Chcielibyśmy, żeby rząd przypomniał sobie, że poza 
grupami hiszpańskimi, azjatyckimi, żydowskimi jest jeszcze nasza 
grupa etniczna. Jeśli nas nie będzie nigdzie widać to kto się o 
nas upomni?" - powiedziała PAP Bożena Kajewska-Pielarz, dyrektor 
polskiej szkoły im. Kazimierza Pułaskiego w Nowym Jorku.
#003357
W walce przeciwko wschodnioniemieckim opozycjonistom NRD-owska 
służba bezpieczeństwa Stasi nie cofała się przed stosowaniem 
metod, które mogły szkodzić ich zdrowiu, a nawet życiu - głosi 
raport tzw. urzędu Gaucka.  Jak wynika z raportu agenci Stasi 
posługiwali się systematycznie materiałami radioaktywnymi, aby 
skuteczniej kontrolować przeciwników reżimu i ich środowiska. 
#003358
Rada Bezpieczeństwa ONZ przyjęła jednomyślnie zaproponowaną 
przez USA rezolucję, zezwalającą Irakowi na wydanie dwukrotnie 
większej sumy niż  dotychczas na odbudowę podupadającego 
przemysłu naftowego. 
#003359
Podaż pieniądza ogółem po dwóch dekadach marca wzrosła o 1,1 
proc., czyli o 2.730,9 mln zł, do 260.458,4 mln zł. Aktywa 
zagraniczne netto wzrosły po dwóch dekadach marca o 918 mln USD, 
do 27.905,9 mln USD.
#003360
Prezes NBP Hanna Gronkiewicz-Waltz powiedziała, że jest 
umiarkowanie zaniepokojona zadłużaniem się polskich 
przedsiębiorstw za granicą.
#003361
Powiedziała też, że nie ma obecnie powodów do umocnienia złotego.
#003362
W piątek złoty wzmocnił się o 0,15 proc. w porównaniu do 
czwartkowego zamknięcia, osiągając poziom 5,9 proc. powyżej 
parytetu - poinformował Leszek Pawłowicz, dealer z BPH. Na rynku 
międzybankowym za jednego dolara trzeba było zapłacić 4,13 
zł.
#003363
Członek Rady Polityki Pieniężnej Dariusz Rosati powiedział w 
piątek PAP, że liczy na decyzję rządu o pełnym uwolnieniu kursu 
złotego w ciągu najbliższych dwóch-trzech tygodni.
#003364
Podczas piątkowej sesji Giełdy Papierów Wartościowych spadł kurs 
147 akcji, 40 wzrósł, a 34 nie zmienił się, w tym na rynku NFI 
spadły notowania 9 funduszy, 3 wzrosły i 3 nie zmieniły się. 
Indeks rynku podstawowego WIG spadł o 3 proc. i wyniósł 21.255,9 
pkt. WIG20, po 3,9-proc. zniżce, wyniósł 2.232 pkt., a      
MIDWIG, po 2,1-proc. spadku, wyniósł 1.179,9 pkt. NIF spadł o 
1,3 proc. i ukształtował się na poziomie 59,3 pkt., a WIRR 
stracił 4 proc. i wyniósł 2.826,6 pkt. Maksymalnie potaniały 
akcje 13 spółek.
#003365
Zdaniem analityków, warszawska giełda nie znalazła się w fazie 
bessy, lecz korekty ruchu wzrostowego. Nie wykluczają oni 
kolejnych rekordów, które mogą nastąpić w dłuższej perspektywie, 
po okresie głębszych korekt.
#003366
Najbliższe sesje giełdowe powinny przynieść niewielkie 
odreagowanie spadków. Wzrosty o charakterze korekcyjnym mogą 
wystąpić już w poniedziałek  - uważa makler DM BOŚ Marek 
Pokrywka. 
"Po poniedziałkowym spadku WIG 20 znalazł się niestety poniżej 
górnej linii długoterminowego kanału wzrostowego, co niestety 
każe bardziej pesymistycznie spojrzeć na dalszy przebieg notowań 
na warszawskim parkiecie w perspektywie średnioterminowej." - 
powiedział.  
Zdaniem Marka Pokrywki piątkowa wyprzedaż spółek internetowych 
spowodowała znaczne pogorszenie się technicznej oceny 
rynku. Spadek WIG 20 został w znacznej mierze spowodowany 
przeceną spółek z IT mających duży wpływ na ten indeks. 
Zdaniem Pokrywki prawdopodobieństwo wytwworzenia się w 
najbliższym czasie nowej silnej fali wzrostowej, która 
wyniosłaby indeks WIG 20 powyżej 3 tys. pkt., znacznie spadło. 
#003367
W najbliższym czasie Giełda opracuje metodologię wyznaczania 
indeksu TechWIG, obejmującego akcje spółek zaliczonych do 
Segmentu Innowacyjnych Technologii.
#003368
Komisja Papierów Wartościowych i Giełd zgodziła się na 
przekroczenie przez spółkę Skanska Europe AB 50 proc. głosów na 
WZA Exbudu SA - poinformowała w piątek KPWiG w komunikacie.
#003369
Do obrotu publicznego trafi 10 mln 900 tys. akcji serii A Zespołu 
Elektrociepłowni Wrocławskich Kogeneracja SA, z czego 3 mln 924 
tys. akcji oferowanych będzie w publicznej sprzedaży - podała w 
piątek KPWiG.
#003370
Komisja Papierów Wartościowych i Giełd zgodziła się na nabycie 
przez Grupo Ferrovial SA pakietu akcji pozwalającego na 
przekroczenie 33 proc. głosów na WZA Budimeksu SA - 
poinformowała KPWiG w komunikacie po piątkowym posiedzeniu.
#003371
Rada Nadzorcza UNIQA Group Austria wyraziła zgodę na zakup 
Zakładu Ubezpieczeń i Reasekuracji Polonia SA i jej spółki córki 
- Polonia-Życie SA. Jak poinformował PAP prezes Polonii SA Lech 
Michalik, austriacka grupa ubezpieczeniowa obejmie ponad 90 
proc. kapitału akcyjnego obu polskich spółek.
#003372
Prawie 12 mln zł zapłacą inwestorzy za ok.76-procentowy pakiet 
akcji fabryki obrabiarek Rafamet SA w Kuźni Raciborskiej. 
Transakcja sfinalizowana będzie do 30 czerwca. W piątek, 
sprzedające akcje banki - Śląski i Handlowy, podpisały 
przedwstępną umowę w tej sprawie ze spółkami: Design 
Technologies International i Rafamet Trading.
#003373
Bank Komunalny wystąpił z wnioskiem do KNB o wydanie zezwolenia 
na nabycie akcji polskiego banku przez Nordbanken AB 
uprawniające od wykonywania od 66 do 75 proc. głosów na WZA 
Komunalnego - poinformował w piątek polski bank w 
komunikacie.
#003374
Citibank (Poland) SA zamierza zwiększyć w tym roku liczbę swoich 
oddziałów detalicznych z czterech do około dziesięciu.
#003375
W poniedziałek rozpocznie się budowa południowej autostradowej 
obwodnicy Krakowa. Potrwa do połowy 2002 roku. 
#003376
Polska ma w ramach programu Phare otrzymać w roku 2000 blisko 
400 mln euro. Pieniądze te trafią początkowo głównie do pięciu 
województw: śląskiego, podkarpackiego, lubelskiego, podlaskiego 
i warmińsko-mazurskiego.
#003377
Prowadzony w ramach tzw. panelu Światowej Organizacji Handlu 
(WTO) polsko-tajlandzki spór o antydumpingowe cła, ustanowione w 
1997 roku przez rząd Tajlandii na polskie profile z Huty 
Katowice, wkroczył w drugi etap.
#003378
Oficjalna Agencja Prasowa OPEC (OPECNA) podała, że koszyk 
siedmiu gatunków ropy kosztował w piątek 24,07 USD za baryłkę 
(159 l), podczas gdy w czwartek za baryłkę płacono 23,95 USD.
#003379
Ceny ropy w Londynie wzrosły w piątek o ok. 2 proc., gdy 
przedstawiciel Indonezji, która jest członkiem grupy OPEC, 
powiedział, że eksporterzy ropy mogą obniżyć wydobycie, jeśli 
ceny na świecie spadną poniżej 22 USD za baryłkę (159 l).
#003380
Rada Bezpieczeństwa ONZ przyjęła jednomyślnie zaproponowaną 
przez USA rezolucję, zezwalającą Irakowi na wydanie dwukrotnie 
większej sumy niż  dotychczas na odbudowę podupadającego 
przemysłu naftowego.
#003381
W ramach protestu przeciwko zasadom prywatyzacji austriackiego 
Telekomu jego pracownicy chcą wyłączyć 14 kwietnia całą sieć 
telefoniczną kraju.
#003382
Po kilku miesiącach stabilizacji na rynku pracy, w lutym 
wskaźnik bezrobocia w Japonii wzrósł z 4,7 proc. do rekordowego 
tam poziomu 4,9 proc.
#003383
Niepowodzeniem zakończyły się prowadzone od czterech dni w 
Pekinie rokowania Chin i Unii Europejskiej w sprawie przyjęcia 
ChRL do Światowej Organizacji Handlu.
#003384
Shlomo Mintz, jeden z najwybitniejszych współczesnych skrzypków, 
będzie przewodniczącym Jury XII Międzynarodowego Konkursu 
Skrzypcowego im. Henryka Wieniawskiego, który odbędzie się 
jesienią 2001 roku.
Organizatorzy liczą, że poznańska impreza będzie jednym z 
trzech najpoważniejszych konkursów skrzypcowych na świecie, obok 
Konkursu im. Królowej Elżbiety w Brukseli i Konkursu im. Piotra 
Czajkowskiego w Moskwie. Zdaniem organizatorów, obecność tak 
wielkiego autorytetu we współczesnej muzyce, jakim jest Mintz, 
gwarantuje, że XII edycja konkursu stanie się platformą 
spotkania wszystkich najważniejszych szkół skrzypcowych.
XII Konkurs Skrzypcowy im. Henryka Wieniawskiego odbędzie
się dopiero w październiku 2001 roku, jednak organizatorzy już 
teraz przedstawili program konkursu i jego regulamin. Data 
ogłoszenia po raz pierwszy programu nie jest przypadkowa - w tym 
roku przypada bowiem 120 rocznica śmierci Henryka Wieniawskiego. 
Konkurs im. Henryka Wieniawskiego jest najstarszym europejskim 
konkursem skrzypcowym.     
#003385
Minister kultury i dziedzictwa narodowego Kazimierz Michał 
Ujazdowski zapowiada skuteczną walkę z przestępczością dotyczącą 
praw autorskich. W tym celu resort ma współpracować z policją i 
MSW. Ujazdowski przypomniał, że niebawem w Sejmie odbędzie się 
trzecie czytanie tzw. małej nowelizacji. Najważniejsze zapisy w 
nowelizowanej ustawie dotyczą objęcia praw do artystycznych 
utworów i fonogramów 50-letnią ochroną, co zakończy okres, w 
którym wykorzystywano nagrania muzyczne powstałe przed 1974 
rokiem bez honorowania praw autorskich. Zdaniem ministra 
skuteczniejszą walkę z przestępczością zapewni zaostrzenie 
sankcji karnych oraz fakt, że ściganie piractwa, które do tej 
pory mogło nastąpić w momencie wniesienia oskarżenia prywatnego, 
przejmie państwo traktując naruszenie praw autorskich jak 
kradzież. Zdaniem Andrzeja Puczyńskiego, prezesa Związku 
Producentów Audio-Video artyści przez piractwo tracą od 30 do 50 
proc. swoich zarobków. 
#003386
23 kwietnia po raz 5 obchodzić będziemy Światowy Dzień Książki i 
Praw Autorskich. Mimo, że tym razem wypada on w święto Wielkiej 
Nocy, Polska Izba Książki(PIK) apeluje do mediów o promocję w 
tym dniu książki i jej autora. W historii literatury światowej 
dzień 23 kwietnia stanowi datę symboliczną. Tak się bowiem 
złożyło, że tego dnia przypada data urodzin lub śmierci wielu 
wybitnych pisarzy. Należą do nich choćby William Shakespeare, 
Miguel de Cervantes, Maurice Druon, Vladimir Nabokov, Joseph 
Pla. Pomysł oddania hołdu książce i jej twórcom wywodzi się z 
Katalonii, gdzie w Dniu Św. Jerzego książka i róża stanowią 
tradycyjny podarunek. Na wniosek rządu Hiszpanii i 
Międzynarodowej Unii Wydawców Konferencja Generalna UNESCO 
ogłosiła 23 kwietnia Światowym Dniem Książki i Praw Autorskich. 
PIK stara się zaszczepić ten kataloński zwyczaj w naszym kraju. 
W tym roku hasłem obchodów będzie: "Myślę, więc czytam".
#003387
Około 150 młodych perkusistów przyjechało doKalisza na I 
Międzynarodowy Festiwal Muzyki Perkusyjnej, który w piątek 
rozpoczął się w tym mieście. Jednym z wykonawców festiwalu jest 
Bismarck Fernandez - perkusista kostarykański, wirtuoz gry na 
marimbofonie. 
#003388
Jedyne w kraju Muzeum Ludowych Instrumentów 
Muzycznych w Szydłowcu nie może z powodu kłopotów finansowych, 
prowadzić normalnej działalności. W ciągu ponad 30 lat istnienia 
muzeum zgromadziło ok. 2 tys. eksponatów, z których przeszło 300 
obejmuje stała ekspozycja. Jest to kolekcja unikalna w skali 
europejskiej, gdyż gromadzi instrumenty, produkowane nie 
fabrycznie, lecz wytwarzane przez artystów-samouków, najczęściej 
ze wsi. Ich wyroby nie są kopiami instrumentów profesjonalnych, 
lecz zostały ukształtowane według możliwości technicznych i 
upodobań muzyków.	W 1999 r. placówka została wpisana do 
Państwowego Rejestru Muzeów.
#003389
Zespół muzyki dance Vengaboys przyleciał do Polski. Podczas 
pierwszego pobytu w naszym kraju grupa wystąpi w sobotę w Łodzi. 
Wizyta jest częścią trasy promującej najnowszy album "The 
Platinum Album". 
#003390
500 zawodowych i amatorskich par tanecznych z całej Europy 
będzie tańczyć w międzynarodowym turnieju tańca towarzyskiego w 
Szczecinie "Euro-Dance Festival". Turniej potrwa trzy dni.
#003391
Słynna fotograficzka pochodzenia niemieckiego Gisele Freund 
zmarła w piątek w paryskim szpitalu w wieku 91 lat. Przyczyną 
zgonu sędziwej artystki był zawał serca.
#003392
Nowe tworzywa z krzemu i węgla będą zastępować w XXI wieku 
tradycyjne metale - uważa z-ca dyrektora powołanego w Poznaniu 
Centrum Chemii Krzemu, prof. Jacek Guliński. Centrum Krzemowe 
jest jednym z 5 tworzonych w Polsce tzw. Centrów Doskonałości w 
ramach programu Unii Europejskiej Phare SCI TECH II. 
"Związki węgla i krzemu to tworzywa przyszłości, które 
spowodują prawdziwą rewolucję w inżynierii materiałowej, 
zstępując w wielu dziedzinach tradycyjne metale" - powiedział 
prof. Guliński. W Polsce prowadzone są - na światowym poziomie - 
badania nad uzyskiwaniem i zastostosowaniem proszków i włókien 
krzemowęglowych. Mają one nietypowe własności fizyko-chemiczne 
m.in. dużą twardość, odporność termiczną, a w określonych 
warunkach - własności elektryczne i magnetyczne. 
#003393
Polska należy do krajów, gdzie zachorowania na grzybicę są 
najwyższe. Wśród dzieci często spotyka się tzw. grzybicę 
odzwierzęcą, nabytą najczęściej po kontaktach z zarażonym kotem. 
Choroba pojawia się przy obniżonej odporności organizmu, u 
pacjentów z AIDS, białaczką. Może wystąpić także podczas 
przyjmowania antybiotyków. Zapadalność na nią jest łatwiejsza u 
ludzi starszych, na co wpływają istniejące u nich schorzenia 
ogólnoustrojowe.  Grupą najbardziej narażoną na infekcje są 
górnicy, hutnicy - noszący obuwie ochronne, a także sportowcy 
używający nieprzewiewnych butów. Łatwiej zarażają się osoby 
żyjące w zamkniętych zbiorowiskach ludzkich. Do czerwca będzie 
działała bezpłatna infolinia (0 800 666 999), gdzie można 
dowiedzieć się o miejscach diagnostyki i leczenia grzybicy. W 
maju w ramach miesiąca "Walki z grzybicą" wiele ośrodków 
zaproponuje zniżki na wizyty lekarskie w zakresie porad 
przeciwgrzybicznych.
#003394
W pierwszej połowie kwietnia do ponad 40 tys. lekarzy rodzinnych 
i podstawowej opieki zdrowotnej w Polsce trafi podręczny zbiór 
zaleceń w postępowaniu z pacjentami narażonymi na choroby serca.
#003395
Starzenie się organizmu jest następstwem stopniowych zmian w 
poszczególnych genach, począwszy od okresu dojrzewania, przy 
każdym podziale komórki - twierdzą naukowcy z Instytutu 
Badawczego Scripps (TSRI) w La Jolla w Kalifornii. 
#003396
Astronomowie z Kalifornii odkryli poza układem słonecznym dwie 
planety mniejsze od Jowisza, co zwiększa nadzieje na znalezienie 
tam planet podobnych do Ziemi. 
#003397
Premierę "Barona cygańskiego" Johanna Straussa wystawianą przez 
szczecińską Operę i Operetkę będzie można obejrzeć i wysłuchać 
nie tylko w gmachu Operetki, ale także w Internecie.
#003398
W najbliższym czasie Giełda opracuje metodologię wyznaczania 
indeksu TechWIG obejmującego akcje spółek zaliczonych do 
Segmentu Innowacyjnych Technologii - postanowił zarząd GPW.
#003399
Mieszkańcy pewnej szwedzkiej wioski wkrótce będą mieli możliwość 
zgłaszania przestępstw i wypadków na wirtualnym posterunku 
policyjnym w Internecie. 
#003400
takie kary Sąd Okręgowy w Katowicach wymierzył w piątek dwóm 
satanistom, którzy w marcu ubiegłego roku w Rudzie Śląskiej 
podczas "czarnej mszy" zamordowali swoich kolegów. Skazani 
zostali Tomasz Suszyna (dożywocie) i Robert Krakowian. W czasie 
satanistycznego obrzędu skazani zadali po kilka ciosów nożami 19-
letniej Karinie i młodszemu o rok Kamilowi.
"Zabójstwo człowieka w imię realizowania jakiejkolwiek ideologii 
powinno być szczególnie potępione. Czyn, którego dopuścili się 
Robert Krakowian i Tomasz Suszyna, został popełniony z niskich 
pobudek - skazani popełnili zbrodnię, by jak mówili +złożyć 
ofiarę szatanowi+" - uzasadniał wyrok przewodniczący składu 
orzekającego Henryk Wach. Dodał, że zbrodnia była precyzyjnie 
zaplanowana.
Prokurator żądał kar dożywocia dla obu oskarżonych.
Zabójcy zwabili ofiary do opuszczonego bunkra w Rudzie Śląskiej-
Halembie pod pretekstem udziału w satanistycznym seansie. 
Wcześniej kupili noże i rytualne świece. W umówionym momencie, w 
czasie wygłaszania po łacinie satanistycznych formułek, Robert 
zadał kilka ciosów nożem Kamilowi, a Tomasz - Karinie.
Kamil wspólnie z oskarżonymi i innymi młodymi osobami z Rudy 
Śląskiej od 1996 roku uczestniczyli w satanistycznych seansach w 
bunkrze.
#003401
Kary, które orzekł sąd w procesie satanistów są surowe, ale 
takie, jakich oczekuje społeczeństwo za takie czyny - uważają 
rozmówcy PAP, komentujący wyrok.
#003402
Policjant z warszawskiej drogówki postrzelił w piątek przed 
południem 25-letniego Michała M., który w pobliżu Dworca 
Centralnego zaatakował nożem młodego mężczyznę. 
#003403
Dwie osoby - Kobieta i mężczyzna - zginęły w eksplozji poloneza 
caro w piątek w centrum Łodzi. Kobieta - kierowca auta - 
znajduje się w szpitalu w stanie ciężkim, z poparzeniami całego 
ciała "Niewykluczone, że eksplozję spowodował podlożony ładunek 
wybuchowy" - mówi policja. 
#003404
Nie udało się ustalić terminów rozpraw podczas piątkowego 
posiedzenia Sądu Rejonowego w Katowicach w sprawie o zagarnięcie 
275 tys. zł z kasy śląsko-dąbrowskiej "Solidarności" w 1996 roku.
Jej szefem wówczas był obecny wojewoda śląski Marek Kempski. 
Będzie świadkiem w procesie.
#003405
Zabytkowe XVIII-wieczne popiersie z piaskowca warte 45 tysięcy 
złotych ukradł z ogrodu Muzeum Okręgowego w Jeleniej Górze 
nieznany sprawca.
#003406
Prokuratura Rejonowa w Olsztynie zamierza postawić dwóm 
pielęgniarkom z Izby Przyjęć Szpitala Wojewódzkiego zarzut 
nieudzielenia pomocy mężczyźnie, który umierał niedaleko budynku 
szpitala.
#003407
Sąd Rejonowy w Szczecinie aresztował trzy kolejne osoby, 
podejrzane o udział w głośnej "aferze cukrowej". W jej wyniku 
Skarb Państwa został narażony na straty obliczane przez policję 
na ok. 10 mln zł.
#003408
Młody mężczyzna wrzucił do stosu palących się gałęzi 8-letniego c
chłopca, bawiącego się w pobliżu remizy strażackiej w 
miejscowości Konin Żagański (woj. lubuskie) Dziecko z licznymi 
oparzeniami II stopnia pogotowie odwiozło do szpitala.
#003409
Troje mieszkańców Obornik odpowie przed sądem za wyłudzenie od 
Zakładu Ubezpieczeń Społecznych prawie 500 tysięcy złotych.
#003410
podpisał w piątek minister środowiska Antoni Tokarczuk z 
lokalnymi władzami. Zdaniem mieszkańców, porozumienie otwiera 
drogę do rozbioru TPN.
"Porozumienie zakłada możliwość modernizacji kolejek na Kasprowy 
Wierch i na Halę Gąsienicową. Z granic TPN będą wyłączone małe 
enklawy przy obiektach sportowych oraz przy ujęciach wody" - 
powiedział Tokarczuk. Dodał, ze porozumienie obejmuje również 
bezpłatny dostęp do obiektów sakralnych na terenie TPN.
Plan modernizacji kolejki na Kasprowy zakłada dwukrotne 
zwiększenie jej przepustowości (ze 180 do 360 osób na godzinę). 
"Boję się o przyszłość Parku. Chciałbym, żeby to porozumienie 
pomogło TPN, jednak bez pomocy resortu możemy nie być dobrymi 
gospodarzami w tej sytuacji" - mówił dyrektor TPN Wojciech 
Gąsienica-Byrcyn. Pytany, o co się boi myśląc o przyszłości 
Parku, odpowiedział, że m.in. o dużą liczbę turystów (rocznie 
TPN odwiedza ok. 6 mln osób) oraz o związaną z tym presją na 
inwestycje.
#003411
przekażą w tym roku z budżetu miasta władze Krakowa. Trwają
starania o dotację Sejmu - honorowego patrona kopca od 1992.
Zbocza kopca zniszczyły ulewne deszcze w 1996 i 1997. 
Dotacja gminy pozwoli przyśpieszyć ich odbudowę. Remont zabytku 
trwa od trzech lat.
Dla stabilizacji Kopca J. Piłsudskiego konieczna jest częściowa 
wymiana gruntu, wbicie metalowych kotew, pokrycie zboczy 
geowłókniną i geowebem - specjalną siatką stosowaną m.in. przez 
armię USA podczas wojny w Zatoce Perskiej w 1991.
Całkowity koszt prac szacuje się na 6-7 mln zł. Większość z 
nich została już wykonana, jednak potrzeba jeszcze ok. 2,5 mln 
zł. 
#003412
W poniedziałek rozpocznie się budowa południowej autostradowej 
obwodnicy Krakowa, która potrwa do połowy 2002 roku.
#003413
Do poznańskiego ogrodu zoologicznego trafiła z austriackiego 
ośrodka hodowli i rehabilitacji ptaków drapieżnych pod Wiedniem 
para orłosępów brodatych.
#003414
ONZ ostrzega, że w "rogu Afryki", czyli na północno-wschodnim 
krańcu tego kontynentu, może w najbliższych miesiącach nastąpić 
susza, której skutki będą porównywalne z tragedią sprzed 15 
lat, gdy zginął tam milion osób.
#003415
Mongolia - gdzie dobiega końca najcięższa od ponad 30 lat zima - 
stoi w obliczu klęski głodu - ostrzegł w piątek przedstawiciel 
Międzynarodowego Czerwonego Krzyża w Ułan Bator, Shunichi Kagami.
#003416
W piątek rano doszło do oczekiwanej od kilku dni silnej erupcji 
Góry Usu na japońskiej wyspie Hokkaido.
#003417
Piąta aukcja pamiątek po byłym dyktatorze Rumunii Nicolae 
Ceausescu i jego małżonce rozpoczęła się w piątek w mauzoleum 
przywódców komunistycznych w Bukareszcie. 
#003418
Obrońcy praw zwierząt wezwali w piątek rząd Szwajcarii do 
wprowadzenia zakazu eksportu słynnych psów św. Bernarda do tych 
azjatyckich krajów, w których psie mięso jest uznawane za 
przysmak.
#003419
Ponad 250 klaunów z całego świata zebrało się w Toronto na 
dorocznym światowym zgromadzeniu przedstawicieli tego zawodu. 
#003420
Francuzi Marina Anissina i Gwendal Peizerat zostali w Nicei 
mistrzami świata w tańcach na lodzie. Sylwia Nowak i Sebastian 
Kolasiński (MKŁ Łódź) zajęli dziewiąte miejsce. Po raz pierwszy 
w historii tej konkurencji w Rosji na podium zabrakło duetu tego
kraju.
#003421
Maria Butyrska jest na najlepszej drodze do obronienia tytułu 
mistrzyni świata w łyżwiarstwie figurowym w konkurencji 
solistek. Po programie krótkim Rosjanka jest na prowadzeniu, 
wyprzedzając swoją rodaczkę Irinę Słucką i Amerykankę Michelle 
Kwan.
#003422
Dariusz Szczubiał, trener Pogoni Ruda Śląska, został 
wytypowany przez zarząd Polskiego Związku Koszykówki na 
kandydata trenera męskiej reprezentacji.
#003423
Andrzej Rżany w wadze muszej awansował do bokserskiego turnieju 
olimpijskiego w Sydney. W rozgrywanych w Mestre koło Wenecji 
eliminacjach pokonał w półfinale Anglika Dale Robinsona 5:2.
#003424
W pojedynkach kwalifikacyjnych do bokserskich mistrzostw Europy 
Rafał Sikora (Walka Zabrze, waga 60 kg) pokonał na ringu w 
Mestre Jugosłowianina Zorana Mitrowicza 8:0. W finale Polak 
spotka się z Litwinem Dariusem Marczukajtisem.
Drugi reprezentant kraju Mariusz Cendrowski (Gwardia Wrocław, 
waga 67 kg) przegrał 1:3 z Białorusinem Siergiejem Dobińskim i 
żeby zapewnić sobie awans do mistrzostw Europy musi zwyciężyć w 
pojedynku o trzecie miejsce Irlandczyka Jamesa Moore'a.
#003425
Były włoski alpejczyk, Alberto Tomba zostanie odznaczony Orderem 
Olimpijskim. Przedstawiciele Międzynarodowego Komitetu 
Olimpijskiego (MKOl.) poinformowali, że Order zostanie wręczony 
w środę w Muzeum Olimpijskim w Lozannie.
#003426
Brytyjska policja ostrzegła w piątek wszystkich sportowców 
brytyjskich, by mieli się na baczności po rasistowskich 
pogróżkach, wysłanych do trzech dalszych, znanych  czarnoskórych 
lekkoatletów.
#003427
Dwukrotny mistrz olimpijski, 43-letni Brytyjczyk Sebastian Coe 
został mianowany lordem. Coe wywalczył złote medale na 
igrzyskach olimpijskich w Moskwie (1980) i Los Angeles (1984) w 
biegu na 1500 metrów. Jego rekord świata na 800 metrów (1.41,73) 
przetrwał 16 lat i został pobity w 1997 roku przez Duńczyka 
Wilsona Kipketera.
#003428
Tenisistki warszawskiej Mery wygrały na swoich kortach finałowy 
turniej Halowych Drużynowych Mistrzostw Polski. W finale WKT Mera 
pokonała SKT Sopot 3:0.
#003429
Najlepszą obecnie piłkarską drużyną klubową jest Manchester 
United. Drugie miejsce zajmuje Lazio Rzym, a trzecie - Bayern 
Monachium, wynika z marcowego rankingu Międzynarodowej Federacji 
Historyków i Statystyków Futbolu.
#003430
Rywalką Szwajcarki Martiny Hingis w finale turnieju tenisowego w 
Miami (pula nagród 5,72 mln dolarów) będzie Amerykanka Lindsay 
Davenport. Do półfinału singla mężczyzn awansowali Pete Sampras 
(USA) i Lleyton Hewitt (Australia).
#003431
Rozstawiony z numerem pierwszym Amerykanin Andre Agassi nie 
zagra w finale turnieju tenisowego ATP Miami. W półfinale 
przegrał on 1:6, 4:6 z Brazylijczykiem Gustavo Kuertenem (6).
#003432
Zespoły FC Barcelony, Maccabi Tel Awiw i Efesu Pilsen Stambuł 
odniosły drugie zwycięstwa w ćwierćfinałach i awansowały do 
turnieju finałowego rozgrywek Euroligi koszykarzy - Final Four. 
Jako pierwsi awans do Final Four wywalczyli koszykarze 
Panathinaikosu Ateny, którzy potrzebowali tylko dwóch meczów, by 
wyeliminować Cibonę Zagrzeb.
#003433
Podczas mistrzostw USA w pływaniu, rozgrywanych w Federal Way, 
wyścig na 400 m stylem zmiennym  wygrał Tom Wilkens przed 
rekordzistą świata Tomem Dolanem. Wilkens uzyskał czas - 
4.13,84. Rekord świata wynosi - 4.12,30.
#003434
Włoch Loris Capirossi (Honda) uzyskał najlepszy czas w klasie 
500 ccm w trakcie piątkowej sesji kwalifikacyjnej do niedzielnej 
motocyklowej Grand Prix Malezji. Wynik 2.06,412 jest rekordem 
toru Sepang, który znajduje się w pobliżu Kuala Lumpur.
#003435
Polska znajduje się w obszarze obniżonego ciśnienia, w wilgotnej 
masie powietrza. Ciśnienie rośnie, w sobotę w południe w 
Warszawie wyniesie 992 hPa.
Zachmurzenie duże z większymi przejaśnieniami, głównie na 
północnym zachodzie. Miejscami opady przelotne deszczu. Temp. 
maks. od 6 st. na północnym wschodzie do 11 st. na południu. 
Wiatr słaby z kierunków zachodnich i południowych. 
W niedzielę na południu i miejscami na północy pochmurno i opady 
deszczu. Na pozostałym obszarze pogodnie, okresami wzrost 
zachmurzenia i lokalnie, zwłaszcza w dzielnicach zachodnich, 
opady deszczu. Temp. maks. od 7 st. do 11 st. Wiatr słaby, z 
kierunków południowych. 
#003436
Zdaniem prezesa SKL Jana Marii Rokity AWS ma do wyboru albo 
przeprowadzenie prawyborów prezydenckich, albo kryzys związany z 
wyłonieniem kandydata na prezydenta. "My swojego zdania 
absolutnie w sprawie prawyborów nie zmieniamy. Ponieważ nie 
chcemy kryzysu, w związku z tym chcemy prawyborów prezydenckich" 
- powiedział prezes SKL na konferencji prasowej w Krakowie.
Wg niego partnerzy z AWS są świadomi stanowczości SKL oraztego, 
że opinia SKL w sprawie prawyborów jest podzielana także przez 
ZChN i PPChD. "Układ sił wewnątrz AWS jest taki, że decyzja o 
wyznaczeniu bez prawyborów kandydata AWS na prezydenta staje się 
niemożliwa bez naszego udziału."
Zdaniem Rokity decyzja w sprawie przeprowadzenia prawyborów 
powinna zapaść w pierwszych dziesięciu dniach kwietnia, odbyć 
się one powinny na początku maja. "Kandydatem SKL może być 
członek SKL, ale nie musi to być członek SKL. Poważnym 
kandydatem do nominacji z naszej strony jest marszałek Maciej 
Płażyński, ale taka decyzja nie została podjęta."
#003437
Bez wskazania potencjalnego kandydata Unii Wolności na 
prezydenta zakończył w sobotę wyjazdowe obrady klub UW - wynika 
z relacji uczestników zamkniętego posiedzenia. Podczas piątkowo-
sobotnich obrad w Jachrance k. Warszawy najczęściej padały 
nazwiska Leszka Balcerowicza, Olgi Krzyżanowskiej, Bronisława 
Geremka i Andrzeja Olechowskiego.
Balcerowicz i Geremek kategorycznie odmówili kandydowania. Olga 
Krzyżanowska miała przestrzegać przed wystawianiem własnego 
kandydata w sytuacji, gdy będzie startował Olechowski. 
Kandydatura tego ostatniego miała jednak budzić opór większości 
dyskutantów. 
"Podczas spotkania dominowała opinia, że kandydat powinien mieć 
rodowód, który lokuje go po stronie historycznych sił 
+Solidarności+" - powiedział dziennikarzom wicemarszałek Sejmu 
Jan Król. Dodał, że dla większości członków klubu "kandydatura 
Andrzeja Olechowskiego nie mieści się w tych kryteriach". 
#003438
Rada Samorządowa Unii Wolności oczekuje od rządu koalicji AWS-
UW działań umożliwiających wykorzystanie potencjału samorządu 
terytorialnego w procesie przygotowań Polski do integracji z 
Unią Europejską. Wg niej to samorządy powinny być inicjatorami i 
promotorami tworzenia dobrych, potrzebnych społecznie projektów 
wykorzystania środków pomocowych Unii. Rada chce wprowadzenia do 
nowych programów nauczania zagadnień związanych z członkostwem 
Polski w UE.
Szef sejmowej Komisji Integracji Tadeusz Mazowiecki do 
najważniejszych problemów w procesie integracji Polski z UE 
zaliczył przeciwdziałanie demagogicznym argumentom przeciwników 
rozszerzenia oraz dostowanie prawa do wymogów UE. Szefowa 
sejmowej komisji samorządu terytorialnego Barbara Imiołczyk 
mówiła, że obawy i lęki związane z integracją, które mogą się 
jeszcze nasilać wynikają z niewiedzy. Jej zdaniem, rzetelna 
informacja o UE jest podstawą do wszelkich działań. "Im więcej 
wiedzy, tym mniej obaw."
#003439
Z inicjatywy Barbary Imiołczyk Rada Samorządowa przyjęła 
stanowisko, w którym "wyraża zaniepokojenie przyjętymi ostatnio 
inicjatywami rządu i parlamentu sprzecznymi z deklarowanymi 
zasadami reformy administracji i systemu finansów publicznych". 
Zdaniem Imiołczyk "w parlamencie panuje antysamorządowa 
pogoda", w ustwach przymuje się poprawki niekorzystne dla 
samorządów, ograniczjące ich kompetencje.
#003440
SLD ocenia, że wprowadzenie reformy administracji było 
konieczne. "Zbudowanie nowych szczebli samorządu terytorialnego 
było decyzją słuszną. Ta reforma jest przez nas oceniana 
najlepiej z reform rządu Jerzego Buzka" - mówił w sobotę na 
konferencji prasowej lider SLD Leszek Miller. Jednak po ponad 
roku funkcjonowania reformy Sojusz dostrzega mankamenty. Np. nie 
zmalała liczba urzędników administracji rządowej.
Wg SLD rząd nie wdrożył programu "Dialog i rozwój", który miał 
pomóc 33 miastom tracącym w wyniku wprowadzenia reformy status 
miast wojewódzkich. Zdaniem Sojuszu także proces przekazywania 
mienia samorządom przez wojewodów przebiega zbyt wolno.
#003441
Krzysztof Luft podkreślił, że po reformie zatrudnienie w 
administracji rządowej w województwach zmniejszyło się z 17 tys. 
osób do 8,5 tys. zatrudnionych. "Utworzenie nowego szczebla 
samorządowego - województwa, i przekazanie mu kompetencji 
wiązało się ze znaczym odpływem pracowników z administracji 
rządowej do samorządowej" - powiedział rzecznik. Wg niego 
środki, które były przekazane w ramach programu "Dialog i 
rozwój" , "to były środki na przygotownie programów, a 
nie na ich realizację".
"Skoro Sojusz uważa, że wprowadzenie reformy administracji to 
była decyzja słuszna, to powstaje pytanie, dlaczego takiej 
reformy przez okres swoich czteroletnich rządów nie wprowadził? 
Odpowiedź na to pytanie jest prosta - dlatego że jest to trudne 
i jak każda reforma rodzi wiele problemów" - powiedział Luft.
#003442
Wydany w piątek przez łódzki Sąd Rejonowy list gończy, na 
podstawie którego policja będzie mogła zatrzymać lidera 
"Samoobrony" Andrzeja Leppera, dotrze do jednostek policji w 
całym kraju prawdopodobnie w poniedziałek rano.
Lepper przebywa w Indiach, skąd ma wrócić do Polski dziś, w 
poniedziałek. Oskarżonemu o znieważenie organów państwowych 
grozi trzymiesięczny pobyt w areszcie za dwukrotne niestawienie 
się na rozprawie.
Pytany telefonicznie przez Radio Plus Lepper oświadczył, że "jest 
niewinny i nie boi się wracać do Polski". "Sąd postąpił tak, 
jakbym był wielkim złoczyńcą, a ja jestem niewinny." "Widać, że 
mój proces jest sterowany politycznie."
Lepper zapowiedział, że jego obrońcy będą się odwoływać od 
decyzji o aresztowaniu. Zapewnił, że nie boi się "nawet 
aresztowania na lotnisku, ani przewiezienia do więzienia." 
#003443
Region łódzki Narodowego Odrodzenia Polski chce, by prokuratura 
wyjaśniła, kto jest odpowiedzialny za umieszczenie 
antysemickiego napisu - podpisanego "NOP" - na domu Marka 
Edelmana - powiedział wiceprzewodniczący łódzkiego NOP 
Radosław Kąpiński. 21 marca na domu Edelmana, ostatniego 
żyjącego przywódcy powstania w getcie warszawskim - pojawił się  
m.in. napis "Jude raus".
Narodowcy chcą też wszczęcia dochodzenia przeciw 
przewodniczącemu łódzkiej Unii Wolności Markowi Czekalskiemu, 
który - zdaniem członków NOP - rozpowszechnia informacje, że to 
ich organizacja jest odpowiedzialna za ten czyn.
"NOP nigdy nie propagowało ideologii faszystowskiej ani 
komunistycznej, a wręcz przeciwnie - od chwili powstania 
występowało o ściganie zbrodniarzy faszystowskich i 
komunistycznych" - powiedział Kąpiński. Podkreślił, że 
członkowie jego organizacji nie malują haseł na budynkach, a do 
swoich poglądów przekonują rozdając ulotki podczas manifestacji. 
#003444
Domek z tektury i "pustych obietnic rządu" zbudowali dla 
premiera Jerzego Buzka demonstrujący w sobotę przed Kancelarią 
Premiera członkowie Federacji Młodych Unii Pracy i Organizacji 
Młodych Polskiej Partii Socjalistycznej. Demonstracja, 
przebiegająca pod podanym wyżej hasłem, została zorganizowana w 
związku z wygaśnięciem 31 marca okresu ochronnego dla osób, 
wobec których sąd orzekł eksmisję z zajmowanego 
mieszkania.
Tekturowy domek, oklejony tekstem jednego z pism urzędowych 
premiera Buzka, miał symbolizować "brak jakiejkolwiek polityki 
mieszkaniowej rządu, i brak spójnego programu przeciwdziałania 
bezdomności" - oznajmił Bartłomiej Mokrzycki, przewodniczący FMUP.
#003445
Związkowcy NSZZ "Solidarność" w Polskim Koncernie Naftowym, w 
zakładzie głównym w Płocku, dystansują się wobec akcji 
protestacyjnej zainicjowanej w piątek przez część działaczy tego 
związku. W oświadczeniu zastępca przewodniczącego 
Międzyzakładowej Komisji Związkowej NSZZ "Solidarność" w PKN 
Józef Więckowski napisał, iż komitet protestacyjny z oddziału w 
Szczecinie nie posiada uprawnień do reprezentowania wszystkich 
związkowców "Solidarności" będących pracownikami spółki. Wg 
niego jedynym skutecznym i pożądanym sposobem rozwiązywania 
wszelkich kwestii spornych są rozmowy i negocjacje z pracodawcą.
#003446
Wymienione zamki w Urzędzie Miasta, przepychanki w gabinecie 
prezydenta, zawiadomienia na policję - to kolejne, odnotowane w 
weekend, elementy konfliktu między częścią radnych Świnoujścia, 
a prezydentem miasta. Spór we władzach miasta w Świnoujściu trwa 
od kilku miesięcy. Prezydent Stanisław Możejko (AWS) i znaczna 
część Rady Miasta są ze sobą skłóceni. Możejko kilkakrotnie 
próbował odwołać zarząd, radni próbowali odwołać prezydenta. 
Jednak żadna ze stron nie ma wystarczającej liczby głosów, by 
przeforsować swoje.
W sobotę opozycyjni do prezydenta radni zastali wymienione zamki 
w drzwiach do Biura Rady Miasta. Po wyjaśnieniach udali się do 
gabinetu prezydenta. Tam - według relacji jednego z radnych 
członka zarządu Jarosława Specjalskiego - Możejko miał dopuścić 
się czynnej napaści na przewodniczącego Komisji Rewizyjnej 
Bogdana Piotrowskiego. "Prezydent porwał kurtkę Piotrowskiego, 
co mamy nagrane na kamerze wideo" - powiedział Specjalski. Sam 
Możejko twierdzi zaś, że tego dnia naszła na niego "wrzeszcząca 
grupa osób" i zaczęła wynosić z jego gabinetu krzesła. Prezydent 
- jak się wyraził - pomógł jednemu z radnych opuścić swoj 
gabinet, po czym zamknął się i zadzwonił na policję. Możejko też 
zlecił nagranie przebiegu wydarzenia.
Wojewoda Zachodniopomorski Władysław Lisewski wezwał radnych 
Świnoujścia, by doszli do prozumienia. Może być to pierwszy krok 
do wprowadzenia w mieście zarządu komisarycznego. Wiadomo, że 
wojewoda rozważa taką ewentualność. Gdyby tak się stało, byłby 
to pierwszy przypadek tego typu w Polsce.
#003447
Na międzynarodowych ćwiczeniach sił pokojowych w Kosowie 
"Dymamic Response" dowódca KFOR gen. Klaus Reinhardt bardzo 
dobrze ocenił działania polskich żołnierzy. Polacy cieszą się 
również uznaniem wśród tutejszej ludności cywilnej, zwłaszcza 
Serbów, w których enklawie zostali rozmieszczeni 9 miesięcy temu 
żołnierze 18 Batalionu Desantowo-Szturmowego z Bielska Białej. 
Podczas sobotnich ćwiczeń 200 innych żołnierzy z 10 Brygady 
Kawalerii Pancernej ze Świętoszowa prezentowało sprawne i 
szybkie przegrupowanie z małej miejscowości Klokot w inne, 
odległe rejony Kosowa. 
#003448
Kosowscy Serbowie postanowili wydelegować obserwatora do 
wspólnej z Albańczykami administracji prowincji utworzonej przez 
misję ONZ. W ten sposób pojawiła się szansa na zakończenie 
trwającego pół roku bojkotu Tymczasowej Rady Administracyjnej 
Kosowa. 
#003449
W niedzielę podczas pierwszego posiedzenia nowowybranej Rady 
miasta Wilna zostały wyłonione władze miejskie. Po raz pierwszy 
radni Akcji Wyborczej Polaków na Litwie (AWPL) otrzymali 
rządzące stanowiska. Na mera Wilna został wybrany przewodniczący 
Litewskiego Związku Liberałów, były premier Rolandas Paksas. AWPL 
otrzymała dwa miejsca w dziewięcioosobowym zarządzie miejskim, 
co pozwoliło jej przewodniczyć dwóm komitetom. Radni AWPL 
Tadeusz Filipowicz i Wincenty Suchowiej będą przewodniczyli 
komitetowi rozwoju samorządności, kontaktu ze społecznością oraz 
porządku publicznego i komitetowi spraw socjalnych. Poza tym 
Akcja otrzymała prawo mianowania starostów w czterech z 20 
starostw wileńskich.
#003450
Władze rosyjskie nie pozwoliły Wysokiej Komisarz ONZ ds. praw 
człowieka Mary Robinson na odwiedziny w obozach filtracyjnych w 
Czeczenii. Pani Robinson, która przybyła w niedzielę do 
Groznego, nalegała na wizyty w obozach, by zweryfikować 
oskarżenia, że stosuje się tam tortury. 
Mary Robinson w sobotę spotkała się z członkami rosyjskiej 
organizacji obrony praw człowieka "Memoriał" i świadkami łamania 
tych praw w Czeczenii i odwiedziła obóz dla uchodźców w 
Inguszetii. 
Pani Robinson, która ostro krytykowała Rosję za zabijanie 
cywilów w Czeczenii, 4 kwietnia ma być w Genewie i złożyć  
raport Komisji ONZ przed jej sesją 28 kwietnia. Sprawozdanie to 
może mieć duży wpływ na decyzję komisji o ewentualnym potępieniu 
działań Rosji. Rosja zgodziła się na wizytę pani Robinson 
zaledwie na kilka dni przed posiedzeniem Rady Europy, zwołanym 
na 3-4 kwietnia. Ma na nim zapaść decyzja, czy zawiesić Rosję za 
naruszanie praw człowieka w Czeczenii.
#003451
Dziennik "Berliner Zeitung" twierdzi, że w 1990 rząd kanclerza 
Kohla zlecił zniszczenie wybranych akt wschodnioniemieckiej 
bezpieki - Stasi.
Sensacją stała się niedawno w Niemczech wiadomość, że Stasi od 
wielu lat wiedziała o sprzecznych z prawem praktykach finansowych 
niemieckiej chadecji - nielegalnych kontach zagranicznych, 
podejrzanych dotacjach itp. 
Tymczasem były kanclerz Helmut Kohl chce za wszelką cenę 
uniemożliwić publikację zapisów rozmów telefonicznych, 
podsłuchiwanych przez Stasi. Wydał już odpowiednie instrukcje 
swym adwokatom. Rozpatruje nawet możliwość zwrócenia się do 
Trybunału Konstytucyjnego. 
Niedzielny "Welt am Sonntag" napisał, że Stasi prowadziła 
obserwację Kohla od początku swego istnienia. Gazeta twierdzi, 
powołując sie na tajne dokumenty Stasi, że "teczka Kohla" 
istnieje do dziś.
#003452
Planowana przez Unię Chrześcijańsko - Demokratyczną w Północnej 
Nadrenii-Westfalii kampania przeciw sprowadzeniu do Niemiec 
informatyków z zagranicy napotkała na zdecydowany protest 
opozycji, kół gospodarczych i kościoła. Szef nadreńskiej CDU 
Juergen Ruettgers uważa, że werbowanie wysokiej klasy 
specjalistów w krajach rozwijających jest "niemoralne" i 
pozbawia te kraje wykształconych elit. 
#003453
W sobotę papież spotkał się z rzymskimi studentami na placu 
Świętego Piotra, by odmówić modlitwę różańcową. Dzięki łączom 
satelitarnym w modlitwie uczestniczyła młodzież akademicka 
innych krajów, w tym Polski. Po różańcu papież Jan Paweł II 
zwracał się po kolei do młodzieży z poszczególnych krajów. 
Amerykańskich studentów prosił, by chronili i strzegli godności 
każdej ludzkiej istoty. "Kościół i społeczeństwo potrzebują 
współczesnych apostołów w czasach szybkiego rozwoju takich 
dziedzin, jak informacja, technologia, czy biomedycyna" - 
powiedział Jan Paweł II. Przemawiając do polskich studentów 
zgromadzonych na Jasnej Górze papież apelował o "odnowienie 
ducha misyjnego" i przekazał jubileuszowe motto dla środowisk 
akademickich: Uniwersytet dla nowego humanizmu.
#003454
Przed modlitwą na Anioł Pański papież Jan Paweł II jeszcze raz 
wrócił do swojej ostatniej pielgrzymki i podzielił się z 
wiernymi swoją radością. "Radujcie się z Jeruzalem" - te słowa z 
Księgi Izajasza były mottem rozważań przed modlitwą. Jan Paweł 
II przypomniał, że sensem Wielkiego Jubileuszu jest misterium 
miłości. Zacytował fragment Ewangelii Św. Jana: "Albowiem tak 
Bóg umiłował  świat, że Syna swego jednorodzonego dał, aby każdy 
,kto weń wierzy, nie zginął, ale miał żywot wieczny". Papież 
przypomniał, że Kościół jest w połowie Wielkiego Postu i wkrótce 
będzie obchodzić zmartwychwstanie Chrystusa. "Także Rok 
Jubileuszowy wchodzi teraz w swą najbardziej intensywną fazę"-
zauważył papież. 
#003455
Wiceprezydent Ugandy Specioza Kazibwe podała w Kanungu, że 
oficjalny bilans śmiertelnych ofiar sekty "Ruch na rzecz 
Przywrócenia Dziesięciu Przykazań Bożych" wynosi 1.000 osób. 
Sądzę jednak, że będzie ich więcej" - powiedziała Specioza 
Kazibwe po złożeniu wieńca na miejscu kościoła, w którym 
spłonęło 17 marca co najmniej 500 wiernych.
#003456
Fundację Edukacji Rynku Kapitałowego,która będzie się zajmować 
podnoszeniem wiedzy wśród inwestorów, chce powołać przy 
współpracy domów maklerskich oraz banków Warszawska Giełda 
Papierów Wartościowych.
"Giełda jest gotowa przeznaczyć na to 5 mln zł" - poinformował w 
sobotę w Białymstoku prezes WGPW Wiesław Rozłucki. W ostatnich 
dniach giełda rozesłała listy w tej sprawie do kilkudziesięciu 
domów maklerskich, banków i emitentów papierów wartościowych. 
Chce także by wniosły do fundacji swój wkład finansowy.
"Jeżeli będziemy mieli głosy i poważne deklaracje, totaką 
fundację założmy. Jeżeli się okaże, że tylko wszyscy na nas się 
oglądają, to nie ma co zakładać fundacji, sami będziemy to 
(edukację inwestorów - przyp. PAP) robić" - powiedział 
Rozłucki.
Jego zdaniem żadna kampania edukacyjna nie będzie skuteczna bez 
sprzyjającej polityki prywatyzacyjnej, ale przede wszystkim bez 
poprawy pracy maklerów. Domy maklerskie "za mało robią, ciągle 
reprezentują urzędniczą postawę ograniczając się do przyjmowania 
zleceń". "Boją się radzić klientom, klient jest traktowany jak 
petent, nie walczy się o niego" - mówił prezes WGPW. Poziom 
wiedzy społeczeństwa o giełdzie ocenił jako "bardzo niski". 
Dodał, że poprawa tej wiedzy służy łamaniu stereotypów o 
giełdzie jako rynku i instytucji, która jest "dla bogatych, 
wszystko wiedzących ryzykantów i kojarzy się ze spekulacjami".
#003457
Ok. 40 tys. Brytyjczyków protestowało w sobotę w Birmigham 
przeciwko decyzji niemieckiego koncernu samochodowego BMW o 
sprzedaży brytyjskiej firmy Rover, przynoszącej miliardowe 
straty. Wiec stanowił część publicznej kampanii w obronie ok. 8 
tys. miejsc pracy w głównych zakładach Rovera - Longbridge w 
Birmingham. W proteście uczestniczyli członkowie krajowego 
kierownictwa związków zawodowych, przedstawiciele władz 
moiejskich i Kościołow różnych wyznań. Na czele marszu jechały 
trzy samochody Rovera - modele 25, 45 i 75 - symbol tego, czego 
zachowania domagają się demonstranci.
Koncern BMW ogłosił na w połowie marca zamiar sprzedaży 
przejętego w 1994 r. Rovera brytyjskiej grupie kapitałowej 
Alchemy Partners, nie mającej doświadczenia w produkcji 
samochodów. Przyszły właściciel zapowiedział nieuchronną 
redukcję zatrudnienia. Ogłosił, że zakłady będą produkowały auta 
sportowe. Alchemy ma nadzieję juz po trzech latach osiągnąc zysk 
i sprzedać firmę w ciągu siedmiu lat.
Związki zawodowe obawiają się jednak, że fabryka Rovera zostanie 
zlikwidowana, a tysiące ludzi stracą pracę. Związkowcy 
desperacko szukają innego nabywcy, ale straty zamykające się 
sumą 3,2 mln dolarów na koniec zeszłego roku sprawiają, że nie 
ma chętnych.
#003458
W Wyższym Seminarium Duchownym w Kielcach odbyła się w sobotę 
premiera "Tragedyji o bogaczu i Łazarzu" - przypowieści biblijnej 
z XVII w., wzorowanej przez anonimowego autora gdańskiego na 
średniowiecznym misterium. Sztuka ma być prezentowana w 
Kielcach podczas tegorocznego przeglądu utworów o tematyce 
chrześcijańskiej "Święty Krzyż - 2000".
Spektakl poucza, że "miłosierdzie Boga jest niewyczerpane". 
Przedstawienie z charakterystycznymi dla dramatów religijnych
intermediami, wyreżyserowali aktorzy Teatru im. St. Żeromskiego 
w Kielcach -Anna Skaros i Zdzisław Nowicki.
"Tragedyję o bogaczu i Łazarzu" odkrył dla kultury 
polskiej Aleksander Brueckner.  Obfitujący w słownictwo 
łacińskie, niemieckie i kaszubskie tekst "Tragedyji" został 
opracowany filologicznie i opublikowany w zeszłym roku staraniem 
prof. Jerzego Tredera z Gdańska.
Kielecki teatr kleryków działa od 15 lat. Wystawił m.in."Hioba" -
Karola Wojtyły, "Drzewo" - Wiesława Myśliwskiego, "Kopernika" - 
Romana Brandstaettera i "Golgotę" - Jerzego Zawiejskiego.
#003459
Przegląd polskich teatrów alternatywnych rozpoczął się w sobotę 
w Bytomiu. Na trzecią "Teatromanię" został po raz pierwszy 
zaproszony teatr tradycyjny, by - jak mówią organizatorzy - 
skonfrontować oba nurty.  W ciągu kilkunastu dni na scenie 
Bytomskiego Centrum Kultury wystąpią najbardziej znane polskie 
teatry alternatywne oraz Teatr Polski z Wrocławia. Imprezę 
zainaugurował w sobotę Teatr Montownia z Warszawy w spektaklu 
"Po naszemu".
"Być może w przyszłych latach siły offu i tradycyjnego 
teatru będą na +Teatromanii+ bardziej wyrównane; chcemy, by 
teatrów repertuarowych było u nas coraz więcej - w ten sposób 
dojdzie do swoistego pojedynku pomiędzy offem a tradycją"- 
powiedziała PAP Iza Jasińska z BCK. Zestawienie offu i teatru 
tradycyjnego ma dla widzów być, jak chcą organizatorzy, bardzo 
interesujące i pokazać, że nie każdy teatr alternatywny musi być 
awangardowy i - z drugiej strony - tradycyjny teatr również może 
zainteresować świeżością i niebanalnym podejściem do tematu.
Podczas przeglądu wystąpi m.in.: Biuro Podróży z Poznania 
(twórcy słynnego przedstawienia Carmen Funebre).
#003460
Sobotnim koncertem "Dolce Ave Maria" zainaugurowano w Lublinie 
VI Festiwal Tempus Paschale. 
#003461
Organista kościoła w Norrfjaerden w Szwecji Lars Palo zdobył 
pierwszą nagrodę II Międzynarodowego Konkursu Organowego im. 
Feliksa Nowowiejskiego w Poznaniu.
#003462
Rosyjską premierą "Pana Tadeusza" Andrzeja Wajdy rozpoczął się w 
sobotę dziewiąty festiwal polskiego filmu w Petersburgu. 
#003463
Prezydent Francji Jacques Chirac zaapelował do USA o szersze 
otwarcie kin amerykańskich dla francuskich filmów. "Ponieważ 
kochamy amerykańskie kino i witamy je z otwartymi ekranami (...) 
bylibyśmy zachwyceni, gdyby nasze kino miało mniej trudności z 
przedostawaniem się przez Atlantyk" - powiedział Chirac podczas 
przyjęcia w Pałacu Elizejskim z okazji otwarcia 15. Paryskiego 
Festiwalu Filmowego.
#003464
288 francuskich pisarzy reprezentujących różne środowiska 
artystyczne skierowało do Catherine Tasca, pełniącej od tygodnia 
funkcję ministra kultury, protest przeciw kontynuowaniu 
bezpłatnego wypożyczania książek w bibliotekach.
Autorzy protestu przypominają, że bezpłatne wypożyczanie 
książek wzbudza we Francji polemiki od wielu lat. Autorzy ani 
spadkobiercy zmarłych już twórców nie mają z tego tytułu 
żadnych zysków, chociaż liczba wypożyczeń z 59 milionów książek w 
1980 roku wzrosła do 154 milionów w roku 1999.
#003465
Międzynarodowa Federacja Przemysłu Fonograficznego (IFPI) 
wezwała władze włoskie do zaostrzenia przepisów dotyczących 
karania firm, które bezprawnie kopiują i rozprowadzają nagrania 
muzyczne.
#003466
Papież Jan Paweł II otrzyma dziś w Watykanie doktorat 
honoris causa Akademii Górniczo-Hutniczej w Krakowie. Senat AGH 
przyznał Ojcu Świętemu tę najwyższą godność akademicką 2 lutego 
2000 r. Uroczystość wręczenia tytułu odbędzie się w Bibliotece 
Watykańskiej. W uroczystości będzie uczestniczyć 30-osobowa 
delegacja władz i pracowników AGH.
#003467
6,5 mln złotych w ciągu trzech lat ma kosztować projekt 
renaturalizacji strefy buforowej Narwiańskiego Parku Narodowego. 
Wg Północnopodlaskiego Towarzystwa Ochrony Ptaków, to największe 
tego typu przedsięwzięcie w Europie. Koncepcja odtworzenia 
bagiennej doliny Narwi jest przygotowywana od kilka lat. Roman 
Kalski z PTOP poinformował, że zakończono już konieczne 
uzgodnienia, m.in. z administracją parku, samorządami, władzami 
wojewódzkimi i sponsorami.
Prace mają zacząć się w przyszłym roku. Polegać będą na 
przywróceniu do użytku sieci starorzeczy Narwi, w których 
zaczęło brakować wody po wykopaniu przed 20 laty nowego koryta 
tej rzeki w okolicach Żółtek i Rzędzian.        Ekolodzy i ornitolodzy 
mówią, że ten odcinek najbardziej "wysysa" wodę z Narwiańskiego 
Parku Narodowego. Dlatego potrzebny jest powrót wody do 
starorzeczy, które wcześniej zostaną oczyszczone i przekopane na 
nowo. Gdy woda zostanie skierowana do starorzeczy, jej poziom 
podniesie się i  wrócą tam rzadkie ptaki preferujące +dużą 
wodę+, m.in. kropiatki, podróżniczki. 70-80 proc. kosztów miałby 
pokryć Ekofundusz.
Kupując i dzierżawiąc grunty (głównie nieużytki) PTOP tworzy 
własne rezerwaty przyrody, pierwsze w Polsce tereny chronione 
należące do organizacji społecznej. 
#003468
Brazylia udostępni bazę wyrzutni rakiet kosmicznych Alcantara w 
stanie Maranhao amerykańskim kompaniom w celu wysyłania stamtąd 
w kosmos cywilnych satelitów Ziemi. Alcantara leży na równiku, 
panują tam więc najlepsze warunki techniczne do wystrzeliwania 
rakiet z satelitami meteorologicznymi i telekomunikacyjnymi. 
Wysyłane stamtąd rakiety napotykają na słabsze działanie 
ziemskiego pola grawitacyjnego, niż w przypadku startu z innych 
baz. Mogą więc szybciej dotrzeć na zaplanowaną orbitę. 
Negocjacje w sprawie zgody na korzystanie przez Amerykanów z 
bazy Alcantara trwały ponad pięć lat. Zainteresowanie tym 
ośrodkiem wyraża szereg amerykańskich kompanii wykorzystujących 
technikę satelitarną. 
#003469
Kilkutygodniową fokę szarą, wyłowioną przez rybaków z Bałtyku 
próbują uratować specjaliści z fokarium w Helu. Foczka, która w 
ciężkim stanie trafiła do helskiego fokarium, ma ok. czterech 
tygodni, waży ok. 11 kg a mierzy 84 cm.
#003470
40 lat temu, 1 kwietnia 1960 roku, na zlecenie Narodowej 
Administracji Oceanów i Atmosfery (NOAA) wystrzelono z Cape 
Canaveral pierwszego na świecie satelitę meteorologicznego TIROS. 
#003471
Brytyjskie Ministerstwo Obrony wszczęło śledztwo w sprawie 
pojawienia się w Internecie dokumentów NATO zawierających 
zalecenia dla żołnierzy KFOR w Kosowie - napisał brytyjski 
dziennik "Sunday Telegraph". Treść dokumentów pojawiła się na 
ekranach komputerowych londyńskiego wydawnictwa. Jak wyjaśnił 
rzecznik ministerstwa, znaleziono wirus komputerowy zawierający 
tekst "najwyraźniej związany ze sprawami wojskowymi". Ustalono, 
że pochodzi on spoza W. Brytanii. "Jeśli potwierdzi się, że 
dokumenty NATO znalazły się w domenie publicznej, będzie to dla 
nas przedmiotem głębokiego zaniepokojenia" - powiedział gazecie 
rzecznik Sojuszu Jamie Shea. Wg "Sunday Telegraph", 
dziewięciostronicowy dokument zawiera instrukcje dla sił 
pokojowych, określające zasady postępowania, w tym "użycia siły 
ze skutkiem śmiertelnym". Zalecają one, by KFOR w ciągu 48 
godzin przekazywał aresztowanych przez siebie domniemanych 
zbrodniarzy wojennych ONZ-owskiemu trybunałowi w Hadze. Źródła 
wojskowe wykluczają, by dokumenty zostały zdobyte przez hakera z 
wojskowych komputerów. Ich zdaniem, do publicznej domeny dostały 
się "przez pomyłkę". Śledztwo ma wykazać, jak to się stało. 
#003472
Airbus otwiera internetowy rynek części zamiennych do swoich 
samolotów - informuje niemiecki "Handelsblatt". Inni potentaci 
przemysłu lotniczego i kosmicznego już wcześniej zapowiedzieli 
sięgnięcie po takie rozwiązania, ale przedstawiciele Airbusa 
zapewniają, że ich internetowa sprzedaż rusza natychmiast. W 
pierwszej fazie tego projektu linie lotnicze będą mogły zamawiać 
przez Internet części zamienne i materiały eksploatacyjne do 
swoich Airbusów. Później w internetowe operacje mają zostać 
włączeni także poddostawcy europejskiego konsorcjum lotniczego. 
#003473
Z powodu załamania się mediacji w sporze rządu amerykańskiego z 
komputerowym gigantem, koncernem Microsoft, do sądu wraca sprawa 
o naruszenie przez tę znaną firmę prawa antymonopolowego. Firmy 
przekraczają granicę dopuszczalnej dominacji na rynku, jeśli 
wykorzystują swoją pozycję do zdławienia rywali albo rozbudowy 
monopolu na nowe dziedziny. Ostatnio najgłośniejszym przypadkiem 
ukarania monopolisty był podział potężnego koncernu 
telekomunikacyjnego AT&T Corp. w 1982 r. AT&T nie oponowało.
Takie sprawy, jak w przypadku Microsoft, gdy rząd oskarża firmę o 
praktyki monopolistyczne, należą do rzadkości. Głównym zarzutem 
wobec Microsoftu jest wiązanie przez koncern ofert systemu 
operacyjnego Windows z jego przeglądarkami internetowymi. 
#003474
Siekiery, noże, pałki i półtorametrowe metalowe rury chcieli 
wnieść w niedzielę na stadion pseudokibice Lechii Gdańsk, którzy 
przyjechali do Bytomia na drugoligowy mecz piłkarski z Polonią. 
Policja nie wpuciła ich na stadion.
"Policjanci zatrzymali do kontroli autokar i samochód osobowy 
tuż przed stadionem Polonii. Podróżowało w nich ponad 50 
sympatyków gdańskiego klubu" - powiedział PAP młodszy aspirant 
Jacek Pytel z zespołu prasowego śląskiej policji.
To kolejny w tym roku tego typu przypadek na Śląsku. 12 marca 
policjanci z Wodzisławia zatrzymali 10 najbardziej agresywnych 
spośród 50 kibiców ŁKS Łódź, którzy w drodze na mecz z 
pierwszoligową Odrą napadli na stację benzynową, skąd skradli 
piwo i jedzenie.
Również w marcu, w Sosnowcu, policja oddała w powietrze kilka 
strzałów z broni gładkolufowej, by ostudzić zapał szalikowców 
Zagłębia Sosnowiec, którzy kamieniami obrzucali pociąg, którym 
podróżowali kibice z Bytomia.
#003475
Leszczyńska policja poszukuje sprawców zabójstwa, którego ofiarą 
padł w piątek wieczorem współwłaściciel kantoru wymiany walut. 
Sporządzono już portrety pamięciowe sprawców. Do zabójstwa doszło 
w piątek przed godziną 19. Dwaj młodzi mężczyźni, w wieku 21-23 
lata, zastrzelili w centrum miasta współwłaściciela kantoru 
wymiany walut. "Napastnicy strzelili do ofiary kilkanaście razy. 
Ustaliliśmy, że ofiara też użyła broni. Nie znamy jeszcze wyniku 
sekcji zwłok" - powiedział Piotr Rosik z Komendy Powiatowej 
Policji w Lesznie. Dodał, że jeden ze sprawców wyraźnie 
utyka.
Policja zastanawia się nad motywami zabójstwa. Na pewno nie był 
to napad rabunkowy. Mordercy nie zrabowali pieniędzy, 
całodziennego utargu kantoru, które ofiara ukryła w specjalnym 
pasie.
"Poszukujemy kierowcy samochodu, który potrącił wczorajbjednego z 
napastników." - powiedział Rosik.
#003476
Dwaj napastnicy zostali postrzeleni w niedzielę wieczorem w 
Łodzi przez mężczyznę, którego zatakowali na klatce schodowej. 
Do zdarzenia doszło na osiedlu Retkinia. 
"Według wstępnych ustaleń,mężczyzna, który strzelał, zauważył 
grupę 4-5 osób kręcących się wśród stojących przed blokiem 
samochodów. Gdy zobaczył, że zaglądają one przez szyby aut, 
wyszedł na balkon i zwrócił im uwagę" - powiedział PAP komisarz 
Tomasz Klimczak z Łódzkiej Komendy Wojewódzkiej Policji. 
Mężczyźni odeszli. Właściciel auta  postanowił wyjść na podwórze 
i sprawdzić czy samochód nie został uszkodzony. Wziął ze sobą 
rewolwer. Na klatce schodowej został zaatakowany przez dwóch 
napastników, w których rozpoznał mężczyzn kręcących się przy 
samochodach. Jednemu strzelił w klatkę piesiową, drugiemu w 
pachwinę. Napastnicy uciekli, ale po przebiegnięciu około 200-
300 metrów upadli. Do szpitala z obrażeniami klatki piersiowej 
trafił też mężczyzna, który strzelał. Wg komisarza Klimczaka, 
mężczyzna strzelał z ostrej amunicji i ma pozwolenie na broń. 
Życiu rannych nie zagraża niebezpieczeństwo.
#003477
Mężczyznę, który jest podejrzany, że śmiertelnie 
pobił w Raciborzu kobietę, a następnie jej ciało 
wrzucił do rzeki, zatrzymała w sobotę policja.
#003478
W browarze przy ul. Kunickiego w Lublinie należącym do 
miejscowych Zakładów Piwowarskich, doszło w sobotę do wycieku 
amoniaku.
#003479
W miejscowości Gulczewo Stare koło Płocka (mazowieckie) z 
nieznanych na razie przyczyn spłonął w niedzielę kurnik o 
powierzchni 1400 m kwadratowych. W wyniku pożaru spaleniu lub 
zaczadzeniu uległo 22 tys. kurcząt.
#003480
Na karę "pozostania w pamięci następnych pokoleń dla przestrogi, 
ostrzeżenia i świadectwa tego, co człowiek może zrobić drugiemu 
człowiekowi" - skazano XX wiek podczas sobotniej debaty "Sąd nad 
XX wiekiem" w Krakowie. Zorganizowano ją w ramach obchodów 
jubileuszu 55-lecia powstania "Tygodnika Powszechnego". Debata 
miała charakter sądowego procesu karnego. W roli oskarżyciela 
mijającego wieku  wystąpił dominikanin ojciec Jan Andrzej 
Kłoczowski. Obrońcą był mecanes Krzysztof Piesiewicz, a 
trybunałowi przewodniczył prof. Andrzej Zoll.
"Oskarżam XX wiek o świadomą ślepotę, która polegała na 
całkowitym zabiciu wyobraźni. Oskarżony nie przewidział, bo nie 
chciał przewidzieć skutków swoich działań w wielu dziedzinach: 
inżynierii społecznej, podziale dóbr, nauce i sferze myśli" -
powiedział podczas procesu ojciec Kłoczkowski.
Powołany na świadka oskarżenia historyk Andrzej Roszkowski mówił 
o totalitaryzmie jako zbrodniczym zjawisku unikalnym dla XX 
wieku. "Totalitaryzm faszystowski i komunistyczny dotykał setek 
milionów ludzi nie tylko w czasie wojen, ale też w okresie 
pokoju" - przypomniał.
Filozof ks. prof. Michał Heller stwierdził, że XX wiek zupełnie 
zniekształcił naukę i używał jej do złych celów. "Co my 
przekażemy naszym następcom - czy to będzie informacyjna papka 
oprawiona w wysoką technologię?" - pytał.
Pomysł zorganizowania debaty w formie rozprawy sądowej powstał w 
redakcji "Tygodnika Powszechnego" i spotkał się z ogromnym 
zainteresowaniem widzów - sala obrad krakowskiego magistratu nie 
pomieściła wszystkich chętnych chcących jej wysłuchać. 
#003481
Wystawę "Z Gryfem w herbie..." poświeconą Szymonowi Konarskiemu -
jednemu z największych polskich heraldyków i genealogów - 
otwarto w niedzielę w sandomierskim Muzeum Okręgowym. Szymon 
Konarski (1894-1981) zasłynął monumentalnymi pracami 
historycznymi "Szlachta kalwińska w Polsce" i "Kanoniczki 
warszawskie". Był także redaktorem paryskiego wydawnictwa 
"Materiały do biografii, genealogii i heraldyki polskiej". Na 
sandomierskiej wystawie zgromadzono liczne dokumenty i 
odznaczenia, nadane Konarskiemu za działalność naukową i 
społeczną. Wystawiono m.in. bulle i złoty krzyż zasługi Zakonu 
Maltańskiego, exlibris i tłok pieczętny używany przez 
Konarskiego, jego nieznane szerzej publikacje, rodowe drzewo 
genealogiczne, a także ułańskie ostrogi. Rolę herbu w dawnej 
Rzeczypospolitej ukazują przykłady malarstwa portretowego (m.in. 
portrety Sapiehów z tzw. Galerii Kodeńskiej), srebra oraz 
porcelana ze znakami herbowymi różnych rodów i ich kartusze. 
Rarytasem jest pismo z 1366 r., poświadczone pieczęcią z Gryfem 
przez sandomierskiego sędziego Pełkę.
#003482
Jeden z trzech istniejących egzemplarzy niemieckiej maszyny do 
szyfrowania Enigmy, której kod złamali Polacy, został skradziony 
z muzuem w Bletchley Park w południowej Anglii. Kuratorka muzeum 
Christine Large nazwała kradzież "zuchwałym egoistycznym aktem", 
podkreślając wartość eksponatu. Porównała tę kradzież do głośnej 
wśród Brytyjczyków kradzieży płótna Cezanna'a z muzeum Ashmolean 
w Oxfordzie w nocy z 31 grudnia na 1 stycznia. 
#003483
Ponad 50 tys. kobiet i dzieci  szmugluje się co roku z Azji, 
Ameryki Łacińskiej i Europy Wschodniej do USA, gdzie są zmuszane 
do prostytucji, lub pracy w niewolniczych warunkach - stwierdza 
najnowszy raport CIA. Przemytnicy werbują ludzi głównie w takich 
krajach, jak Tajlandia, Wietnam, Chiny, Meksyk, Rosja i Czechy - 
pisze w niedzielnym wydaniu gazeta "The New York Times", 
powołując się na raport Centralnej Agencji Wywiadowczej.
Przedstawiciele amerykańskich służb śledczych mają dowody na to, 
że wśród przemycanych do USA osób były także dziewięcioletnie 
dzieci. Ale strażnicy prawa nie lubią tych spraw, gdyż są 
wyjątkowo trudne do wykrycia i ukarania winnych. Ponadto, ze 
względu na niedoskonałe prawo, kary wymierzane za te 
przestępstwa są niewspółmiernie niskie w stosunku do ciężaru 
gatunkowego tych czynów. 
#003484
Od najbliższego czwartku autokary turystyczne nie będą mogły w 
Rzymie swobodnie wjeżdżać do tzw. strefy ograniczonego ruchu, 
między Murami Aureliana (śródmieście Rzymu), a Watykanem.
#003485
Dziennikarze wenezuelscy, niejednokrotnie atakowani przez 
prezydenta Hugo Chaveza, wzięli odwet na głowie państwa, 
odmawiając zadania mu choćby jednego pytania podczas konferencji 
prasowej. 
#003486
Rzecznik Białego Domu poinformował, że prezydent Bill Clinton 
udzielił wywiadu dla telewizji ABC na temat ekologii. W roli 
telewizyjnego dziennikarza wystąpił wsławiony rolą w filmie 
"Titanic" aktor Leonardo Di Caprio.
#003487
Wulkan Usu na japońskiej wyspie Hokkaido znów wyrzucał w 
niedzielę w powietrze odłamki skalne i popiół. Chmury szarego 
dymu wznosiły się na wysokość dwóch tys. m. Osłabły natomiast 
wstrząsy skorupy ziemskiej, kojarzone z aktywnością Usu. Od 
czasu piątkowego wybuchu, w dwóch miejscach na górze Usu 
powstało dziesięć nowych kraterów. Dotychczas wulkan nie zaczął 
jednak wyrzucać lawy.
#003488
Północno-wschodnie wybrzeże Madagaskaru zatakowane zostało w 
niedzielę rano przez tropikalny hurgan Hudah.
#003489
Książę William zaskoczył mieszkańców hotelu w Durham, w 
północnej Anglii, uczestnicząc w konkursie karaoke.
#003490
Żyjący członkowie zespołu "The Beatles" Paul McCartney, George 
Harrison i Ringo Starr przez 6 lat pisali książkę zatytułowaną 
"Antologia Beatlesów"...
#003491
Służbowa limuzyna przywódcy NRD Ericha Honeckera poszła w sobotę 
pod młotek za 20 tysięcy marek. Citroena CX 2300 Prestige z 1978 
roku kupił znany fotoreporter Karl-Herinz Juergens.
#003492
Zbigniew Spruch (Lampre) zajął dziewiąte miejsce w wyścigu 
kolarskim zawodowców Tour of Flanders zakończonym w Meerbeke. 
Jako pierwszy liczącą 269 km trasę pokonał Andrej Tchmil 
(Belgia). Po dwóch imprezach w klasyfikacji Pucharu Świata 
Spruch zajmuje szóstą lokatę. 
#003493
Bartłomiej Ksobiak z grupy Atlas Lukullus Ambra wygrał w Sobótce 
wyścig kolarski, tradycyjnie rozpoczynający sezon szosowy w 
Polsce. Ksobiak wyprzedził na mecie kolarzy grupy MAT Ceresit 
CCC Grzegorza Gronkiewicza i Piotra Zaradnego.
#003494
Janusz Wojnarowicz (Czarni Bytom) zajął 9.miejsce w wadze ponad 
100 kg w ostatnim dniu olimpijskiego turnieju kwalifikacyjnego w 
judo w Rotterdamie.
#003495
Dobrze spisali się w silnie obsadzonych snowboardowych 
międzynarodowych mistrzostwach Austrii w Radstadt reprezentanci 
Polski w konkurencji boardercross. Mateusz Ligocki (CCS/BTL 
Hammer Cieszyn), aktualny mistrz świata juniorów w tej 
konkurencji, zajął drugie miejsce, a zdobywca Pucharu Polski Era 
GSM 2000 Łukasz Starowicz (BSS/Burton Bielsko-Biała) był 
czwarty.
#003496
Brytyjczyk Colin McRae jadący z pilotem Nicky Gristem - Fordem 
Focusem - wygrał piatą eliminację samochodowych mistrzostw 
świata kierowców Rajd Katalonii. W programie imprezy znajdowało 
się piętnaście odcinków specjalnych.
W klasyfikacji generalnej liderem MŚ jest rodak Colina McRae, 
Richard Burns, który w Rajdzie Katalonii uplasował się na drugim 
miejscu.
#003497
Przemysław Fogt (Polonia Leszno) wygrał w Warszawie szermiercze 
zawody o "Złoty floret" rektora stołecznej Akademii Wychowania 
Fizycznego pokonując w finale Wojciecha Szuchnickiego (AZS AWF 
Gdańsk) 15:10.
#003498
Iwona Oleszyńska (Górnik Radlin) wygrała w Warszawie turniej 
Pucharu Polski o trofeum fechtmistrza majora Andrzeja 
Przeździeckiego pokonując w finale Monikę Maciejewską 
(Warszawianka) 15:11. Trzecie miejsce przypadło Hannie Cygan 
(Warszawianka) oraz Danucie Dmowskiej (Legia Warszawa).
#003499
Tenisiści Warszawianki zostali drużynowymi mistrzami Polski w 
hali. W finałowym meczu w Sopocie pokonali gospodarzy - obrońcę 
tytułu - zespół SKT 2:0.
#003500
Złoty medal w biegu na dochodzenie mistrzostw Polski w 
biathlonie zdobyła w Kirach Magdalena Grzywa (WKS 
Zakopane),srebrny Aldona Sobczyk (MKS Dynamit Chorzów), a 
brązowy Magdalena Gwizdoń (KKS Bielsko Biała).
#003501
W pojedynkach kwalifikacyjnych do bokserskich mistrzostw Europy 
Rafał Sikora (Walka Zabrze, waga 60 kg) przegrał na ringu w 
Mestre koło Wenecji z Litwinem Dariusem Marczukajtisem 2:4, ale 
finałowym występem wywalczył miejsce dla Polski w wadze lekkiej.
Drugi reprezentant kraju Mariusz Cendrowski (Gwardia Wrocław, 
67 kg), który wcześniej zapewnił sobie prawo startu w igrzyskach 
w Sydney w wadze 63,5 kg, w pojedynku o trzecie miejsce pokonał 
Słoweńca Zaveca Dejana 7:1.
W sumie siedmiu polskich bokserów walczyć będzie w maju w 
Tampere w mistrzostwach Europy.
#003502
Pierwszej porażki na zawodowym ringu doznał mieszkający w 
Hamburgu Ukrainiec Witalij Kliczko przegrywając w Berlinie z 
Amerykaninem Chrisem Byrdem. Pojedynek zakończył się technicznym 
nokautem (niezdolnośc do walki) w dziesiątej rundzie i kosztował 
Kliczke utratę tytułu mistrza świata (wersja WBO) w wadze 
superciężkiej. Walka była zakontraktowana na dwanaście 
rund.
#003503
Grażyna Syrek (Olimpia Poznań) zajęła szóste miejsce w 
niedzielnym półmaratonie w Berlinie. Triumfowała Kenijka Joyce 
Chepchumba.
#003504
Amerykanka Michelle Kwan została w Nicei mistrzynią świata w 
łyżwiarstwie figurowym w konkurencji solistek. Drugie miejsce 
zajęła Rosjanka Irina Słucka, a trzecia jej rodaczka i mistrzyni 
sprzed roku Maria Butyrska.
Polskę w tej konkurencji reprezentowały dwie zawodniczki. Sabina 
Wojtala zajęła 13. miejsce, zaś Anna Rechnio - 16.
#003505
Tenisistki stołowe Postas Budapeszt zdobyły Puchar ETTU. W 
rewanżowym meczu pokonały u siebie TSV Roethenbach 4:2. W 
pierwszym meczu wygrały Niemki w identycznym stosunku. W 
ostatecznym rozrachunku korzystniejszy bilans małych punktów 
miały Węgierki i dzięki temu właśnie one mogły cieszyć się ze 
zdobycia trofeum.
#003506
Paweł Boenisch z Muszkietera Gliwice został zwycięzcą drugiej 
edycji turnieju o Puchar Polski w szpadzie - 7. memoriału 
Zygmunta Fokta. W finale pokonał Adama Wierciocha (Piast 
Gliwice) 15:11.
#003507
Weronika Glinkiewicz (Posnania) zajęła pierwsze miejsce w klasie 
Europa w żeglarskich regatach o Puchar Świata i Europy, które 
odbywały się na wodach u wybrzeży włoskiej miejscowości 
Anzio.
#003508
Tomasz Sikora i Magdalena Gwizdoń zdobyli w podzakopiańskich 
Kirach tytuły mistrzów Polski w biathlonowym biegu sprinterskim.
#003509
Hokeistki na trawie Chin zdobyły ostatni paszport do turnieju 
Igrzysk 27 (rz) Olimpiady w Sydney podczas turnieju w Milton 
Keynes, pokonując USA 2:0.
#003510
Unia Leszno została pierwszym liderem żużlowej ekstraligi, 
pokonując w inauguracyjnej kolejce Radson Włókniarz Malma 
Częstochowa 48:42.
Broniąca mistrzowskiego tytułu Polonia Piła zremisowała z Pergo 
Gorzów 45:45, podobnie jak wicemistrz Polski, Atlas Wrocław z 
Polonią Bydgoszcz.
Po raz pierwszy w tym sezonie wprowadzono trzy ligi żużlowe. O 
mistrzostwo Polski - w ekstralidze - walczy osiem drużyn, w 
pierwszej lidze występuje również osiem zespołów, a w drugiej 
siedem.
#003511
Mostostal Azoty Kędzierzyn Koźle - Warka Czarni Radom 2:1. 
Awans Mostostalu do półfinału.
#003512
Kazimierz Płomień Polska Energia Sosnowiec - Jastrzębie Borynia 
2:1. Awans Kazimierza.
#003513
Galaxia Jurajska Bank Częstochowa - AZS ART Indykpol Olsztyn 
2:0. Awans Galaxii.
#003514
Przed drużynami kolejne mecze (do trzech zwycięstw). Przegrani 
automatycznie spadają do serii B, natomiast zwycięzcy grają 
dalej baraże o utrzymanie się w serii A. 
#003515
Nafta Gaz Piła - Skra Warszawa 3:0. Awans Nafty.
#003516
Melnox Autopart Lobo Mielec - BKS Stal Bielsko 3:0. Awans Melnoxu.
#003517
Nafta i Melnox zagrają o pierwsze miejsce. Natomiast Skra 
Warszawa z BKS Stal Bielsko o trzecie. O piąte rywalizować będą 
Wisła Solidex Kraków oraz Gedania Gdańsk. Wisła wyeliminowała 
Centrostal AMT Bydgoszcz 3:1, natomiast Gedania w takim samym 
stosunku BOŚ Nike Węgrów. 
#003518
Zawisza Sulechów - Gwardia Wrocław 1:3. Awansuje Gwardia.
#003519
AZS Coroplast Opole - Piast Szczecin 3:0. Awans Coroplastu.
#003520
Coroplast oraz  Gwardia walczyć będa o wejście do serii A do 
trzech wygranych. Zwycięzca automatycznie awansuje do serii A, a 
przegrany rozpocznie baraże o wejście do serii A z Calisią 
Kalisz.
#003521
W kraju na ogół słonecznie. Ciepło. Temp. maks. od 12 st. na 
Suwalszczyźnie do 18 st. na Dolnym Śląsku. Wiatr umiarkowany. W 
nocy z poniedziałku na wtorek dość pogodnie, niewielki deszcz 
tylko na krańcach południowych kraju. Możliwe mgły. We wtorek w 
dzień wzrost zachmurzenia do umiarkowanego i dużego. Miejscami 
opady deszczu, na Pomorzu możliwe burze. Temp. maks. od 12-17 st.
#003522
Kolegium Instytutu Pamięci Narodowej wskazało posła AWS Jerzego 
Polaczka jako kandydata na prezesa IPN. Poparcie dla niego 
deklaruje tylko AWS; nie wyklucza go PSL. UW oraz SLD 
oświadczyły, że nie poprą tej kandydatury. W tajnym głosowaniu 
padło 6 głosów na Polaczka i 5 na jego kontrkandydata - 
zgłoszonego przez UW urzędującego wiceministra spraw 
wewnętrznych i administracji Bogdana Borusewicza.
Do zatwierdzenia wyboru prezesa INP niezbędne jest poparcie 3/5 
Sejmu.
#003523
Sojusz Lewicy Demokratycznej zamierza złożyć w Sejmie projekt 
nowelizacji ustawy o Instytucie Pamięci Narodowej, który 
umożliwiłby funkcjonowanie Głównej Komisji Ścigania Zbrodni 
przeciwko Narodowi Polskiemu. Zapowiedział to w Gdańsku 
wiceprzewodniczący klubu parlamentarnego SLD Jerzy Szmajdziński. 
SLD deklaruje, że złoży swój projekt w sytuacji, kiedy Sejm nie 
przyjmie zgłoszonego przez kolegium IPN na szefa Instytutu posła 
AWS Jerzego Polaczka.
#003524
Sędzia Jan Krośnicki nie chce już dalej ani kierować wydziałem 
lustracyjnym Sądu Apelacyjnego w Warszawie, ani w nim orzekać. 
Podkreśla, że "i tak miał odejść". O rezygnacji Krośnickiego 
poinformował dziennik "Życie".
W poniedziałek rzeczniczka SA Barbara Trębska potwierdziła, że w 
piśmie do prezesa SA Hanny Szachułowicz Krośnicki złożył 
rezygnację z funkcji szefa tego wydziału i poprosił o 
przeniesienie do wydziału karnego. Krośnicki powiedział PAP, że 
powodem rezygnacji są warunki pracy i warunki socjalno-bytowe 
sędziów wydziału lustracyjnego, jego  "nieustabilizowana 
sytuacja kadrowa" oraz chęć powrotu do orzekania w macierzystym 
wydziale karnym S.A. Szef wydziału nie jest też zadowolony z 
jego obsady liczbowej. Zapytany, kogo obciąża odpowiedzialnością 
za ten stan, Krośnicki odparł: "Przede wszystkim Ministerstwo 
Sprawiedliwości, które powinno zabezpieczyć środki finansowe". 
#003525
Marszałek spotkał się w niedzielę w Nowym Jorku z 
przedstawicielami organizacji i mediów polonijnych. "Według 
mnie, jest czas na reakcję. Jest jeszcze czas. Pozostało jeszcze 
kilka miesięcy do wyborów prezydenckich, półtora roku do wyborów 
parlamentarnych. Jeśli władze AWS się nie zreflektują, to te 
wybory przegrają. Ja razem z nimi, co wcale nie napawa 
optymizmem. Ale to co mogę zrobić, (to) chociażby zabrać 
publicznie głos. Uważam, że takie publiczne wyrażenie zdania 
jest potrzebne" - powiedział marszałek, pytany o sprawę 
wystawienia kandydata AWS na prezydenta.
#003526
Opracowanie "ustawy czyszczącej", eliminującej z rozmaitych 
regulacji prawnych przepisy sprzyjające korupcji, zapowiadają 
wspólnie MSWiA i organizacje pozarządowe. AWS chce powołać 
Centralny Urząd Antykorupcyjny.
"Prace nad taką +ustawą czyszczącą+ już się rozpoczęły, ale 
potrwają jeszcze szereg miesięcy. Trzeba przejrzeć ponad sto 
ustaw" - powiedział na konferencji prasowej Antoni Kamiński, 
szef polskiego oddziału Transparency International (TI)- 
międzynarodowej organizacji zwalczającej korupcję. 
Poparcie i współpracę w tworzeniu "ustawy czyszczącej" deklaruje 
Ministerstwo Spraw Wewnętrznych i Administracji.
#003527
Stowarzyszenie Euro-Atlantyckie uważa, że rozszerzenie NATO, 
O państwa z naszego regionu, jest dziś jednym z najważniejszych 
sposobów realizacji strategicznych celów Polski. W poniedziałek 
Stowarzyszenie zaprezentowało przygotowany z własnej inicjatywy 
raport nt. dalszego rozszerzania NATO. 
Stowarzyszenie postuluje też "ożywienie (...) znacznie ostatnio 
osłabłej woli definitywnej likwidacji pojałtańskiego porządku 
europejskiego i stworzenie nowego systemu bezpieczeństwa, z NATO 
jako jego trzonem", dodając, że "granica ustępstw wobec Rosji 
nie może być przekroczona". 
Jako aneks do raportu dołączono opinie "głównych sił 
politycznych i instytucji odpowiedzialnych za prowadzenie 
polityki zagranicznej" nt. rozszerzenia. 
Stowarzyszenie Euro-Atlantyckie jest organizacją pozarządową, 
powstałą w 1994 roku. Członkami założycielami Stowarzyszenia 
byli m.in. Tadeusz Mazowiecki, Bronisław Geremek, Bogdan 
Borusewicz, Bronisław Komorowski, Hanna Suchocka, Aleksander 
Smolar, Janusz Onyszkiewicz, Andrzej Wielowiejski, Zbigniew 
Bujak. Prezesem Stowarzyszenia jest Jacek Saryusz-Wolski. 
#003528
Po poniedziałkowym wywiadzie Leszka Piotrowskiego (AWS) w 
"Gazecie Wyborczej" SLD zamierza złożyć w prokuraturze 
doniesienie "w sprawie zatajenia informacji o morderstwie" - 
poinformował PAP Krzysztof Janik. Sojusz chce, aby prokuratura 
wyjaśniła sprawę, o której w wywiadzie dla "Gazety" mówił 
Piotrowski. Wg Piotrowskiego, Pałubicki "w przypływie dobrego 
humoru" opowiedział mu, że czytał akta SB, z których miałoby 
wynikać, iż na polecenie SB zabito człowieka, a morderca w 
nagrodę otrzymał pół litra wódki. 
Janik podkreślał, że każdy kto posiada informację o morderstwie 
ma obowiązek powiadomić o tym prokuraturę. 
#003529
Podwyżek dla pracowników PKP, wstrzymania zwolnień i oddłużenia 
kolei domaga się Międzyzwiązkowy Komitet Protestacyjny "Forum". 
Komitet, zrzeszający 14 związków zawodowych, grozi protestem w 
razie niespełnienia jego żądań. 
Wg Tadeusza Gawina z "Forum", protest miałby nastąpić jeszcze 
przed wakacjami. 
Osobnym protestem grozi kolejowa "Solidarność", która czeka na 
rozmowy z przedstawicielami rządu do 12 kwietnia. Jeżeli do nich 
nie dojdzie lub zakończą się fiaskiem, związkowcy zapowiadają 
przygotowania do akcji protestacyjnej.
#003530
"Samoobrona", kółka rolnicze i związek "Sierpień '80" protestują 
przeciw wydaniu listu gończego za Andrzejem Lepperem i decyzji 
sądu o aresztowaniu go na trzy miesiące. 
Prezydium "Samoobrony" wydało oświadczenie, w którym oskarża 
minister sprawiedliwości Hannę Suchocką o odgórne organizowanie 
"kampanii nękania prawnego" przewodniczącego związku. 
Tymczasem lubelska "Samoobrona" zapowiada początek "Wiosny 
Ludów, jeśli dojdzie do zrealizowania listu gończego na 
Leppera". 
Wg Wolnego Związku Zawodowego "Sierpień '80", list gończy za 
przewodniczącym "Samoobrony" jest próbą wyeliminowania go z 
życia publicznego przed wyborami prezydenckimi (Lepper 
zapowiadał, że będzie kandydował w wyborach). 
Pomoc dla "Samoobrony" zadeklarował Prezes Kółek Rolniczych 
Władysław Serafin.
#003531
Przewodniczący "Samoobrony" Andrzej Lepper nie skorzysta z 
proponowanego mu azylu politycznego w Czechach. We wtorek wróci 
do Polski. 
"Zostając gdzieś na uchodźstwie przyznałbym się, że jestem 
winny. Ja chcę, żeby ten rząd upadł. Nie kryję tego, że walczę o 
jego obalenie, ale nie mam zamiaru stosować metod zamachu stanu. 
O tym, że ten rząd padnie, zadecyduje kartka wyborcza. Ludzie 
tracą już cierpliwość" - wyjaśnił Lepper.
Lepper zapowiedział w rozmowie z PAP, że wkrótce zamierza 
poinformować o szczegółach propozycji, którą w lutym ub.r. 
złożył mu Marian Krzaklewski. "Oględnie rzecz biorąc, propozycja 
ta dotyczyła z jednej strony udziału we władzach, a z drugiej - 
opuszczenia kraju" - powiedział. Stwierdził, że ma świadków na 
potwierdzenie swych słów. 
#003532
Kilkudziesięciu górników strajkuje od poniedziałku rano w 
zakładzie wydobywczym surowców mineralnych "Jadwiga" w Zabrzu. 
Domagają się opóźnienia likwidacji kopalni, która ma wstrzymać 
wydobycie w połowie roku. "50 górników z rannej zmiany nie 
wyjechało na powierzchnię, dołączyło do nich ok. 30 ze zmiany 
popołudniowej. Negocjuje z nimi członek zarządu kopalni" - 
powiedział PAP rzecznik Bytomskiej Spółki Węglowej Tomasz 
Pawełczak.
#003533
Momczilo Krajisznik - przywódca bośniackich Serbów, poszukiwany 
przez międzynarodowy trybunał za zbrodnie przeciwko ludzkości - 
został zatrzymany w poniedziałek w Pale - mieście w Bośni 
położonym 15 km od Sarajewa.
Sekretarz generalny NATO George Robertson potwierdził fakt 
aresztowania Krajisznika przez żołnierzy SFOR, na mocy nakazu 
wydanego przez ONZ-owski trybunał do spraw zbrodni wojennych na 
obszarze byłej Jugosławii.
Krajisznik był przewodniczącym parlamentu Serbów bośniackich  
podczas wojny w latach 1992-1995. Po zakończeniu wojny 
bośniackiej pełnił funkcję przedstawiciela bośniackich Serbów w 
trzyosobowym Prezydium Bośni i Hercegowiny (obok Chorwata i 
Muzułmanina).
W czasie wojny był prawą ręką przywódcy Serbów bośniackich 
Radovana Karadżicia, również oskarżanego o zbrodnie 
wojenne.
Świadkowie aresztowania mówią, że żołnierze NATO z sił SFOR 
wysadzili drzwi domu Krajisznika w Pale na południowy wschód od 
Sarajewa.
Robertson podkreślił, że Krajisznik jest "najwyższą rangą osobą" 
schwytaną dotychczas przez siły międzynarodowe, poszukujące 
podejrzanych o zbrodnie wojenne na obszarze byłej 
Jugosławii.
Krajisznik jest dziewiętnastą osobą aresztowaną przez SFOR w 
związku z oskarżeniem o zbrodnie wojenne.
#003534
- ogłosił ONZ-owski trybunał ds. zbrodni wojennych w dawnej 
Jugosławii. W akcie oskarżenia, upublicznionym w poniedziałek w 
Hadze, Krajisznikowi zarzuca się wszystkie zbrodnie znajdujące 
się na liście trybunału, kwalifikowane jako ludobójstwo, zbrodnie 
przeciwko ludzkości i zbrodnie wojenne. Postawiono mu dziewięć 
głównych zarzutów, w tym dokonywanie "eksterminacji, zabójstw, 
morderstw z premedytacją, prześladowań i deportacji".
Wszystkie zbrodnie 55-letni Krajisznik popełnił osobiście lub 
wspólnie z głównym przywódcą Serbów bośniackich z czasów wojny 
Radovanem Karadżiciem - głosi utrzymywany dotąd w tajemnicy akt 
oskarżenia, podpisany przez główną prokurator trybunału haskiego 
Carlę Del Ponte w lutym.
Krajisznik "planowal, podżegał, nakazywał i popełniał lub 
pomogał w planowaniu, przygotowaniu lub dokonaniu wyniszczenia - 
w całości lub częściowo - grup narodowych, etnicznych, rasowych 
lub religijnych bośniackich Muzułmanów lub Chorwatów."
Trybunał podkreśla, że Krajisznik z pewnością wiedział o 
zbrodniach. Miał też władzę, by ukarać winnych czy 
wszcząć śledztwo wobec swych podwładnych, ale tego nie uczynił.
#003535
Aresztowanie Krajisznika spotkało się z aprobatą na świecie i 
protestami w serbskiej części Bośni i Belgradzie.
#003536
"Katyń był dla komunistów zagrożeniem, dla nas jest świętością" - 
powiedział marszałek Sejmu Maciej Płażyński podczas 
poniedziałkowej uroczystości w Jersey City w 60. rocznicę 
zbrodni katyńskiej. "3 kwietnia 1940 r. funkcjonariusze 
sowieckiej Rosji rozpoczęli rozstrzeliwanie oficerów Wojska 
Polskiego za to, że byli Polakami, że byli uosobieniem Polskiego 
Państwa, że byli temu Państwu wierni do końca" - mówił Płażyński 
pod Pomnikiem Ofiar Katynia. "Byli jednoznacznym zagrożeniem dla 
komunistycznych władz i za ich życia, i przez kilkadziesiąt lat 
po ich śmierci. Komuniści chcieli zatrzeć słowo +Katyń+, 
wykreślić z historii, z naszej pamięci. Walczyli z książkami, 
jeszcze w latach 80. walczyli z pomnikami katyńskimi. Ale im się 
to nie udało. To również Państwa zasługa, zasługa amerykańskiej 
Polonii. To Polacy w Ameryce upominali się o prawdę o Katyniu w 
latach 50., kiedy w Polsce nie można było o tym mówić, a Europa 
nie chciała mówić".
Prezes Kongresu Polonii Amerykańskiej na stan New 
Jersey Ludwik Wnękowicz podkreślił, że "Polonia w stanie New 
Jersey jako pierwsza na świecie w hołdzie pomordowanym w Katyniu 
wzniosła pomnik dla upamiętnienia tego przeokropnego mordu, a 
równocześnie by dać świadectwo prawdzie".
#003537
Polska powinna znaleźć się w pierwszej grupie kandydatów, którzy 
przystąpią do Unii Europejskiej - oświadczył w poniedziałek 
komisarz UE ds. poszerzenia, Niemiec Guenter Verheugen. Odmówił 
podania daty.
"Jest nie tylko pożądane politycznie, ale wręcz potrzebne, by 
zapewnić znalezienie się Polski wśród pierwszych krajów, które 
staną się członkami Unii. Polska jest ekonomicznie i politycznie 
najważniejszym krajem w tym procesie" - powiedział Verheugen w 
wywiadzie dla PAP na dwa dni przed wizytą w Brukseli premiera 
Jerzego Buzka.
Zaprzeczył anonimowym ocenom niektórych urzędników Komisji i 
dyplomatów UE, jakoby Polsce groziło "wypadnięcie" z pierwszej 
grupy kandydatów.
#003538
Polska i Unia Europejska tymczasowo zakończą w tym tygodniu 
negocjacje członkowskie w dziesiątym z 31 zaplanowanych obszarów 
rokowań - poinformowali w poniedziałek dyplomaci unijni w 
Brukseli. Tym obszarem będzie wspólna polityka zagraniczna i 
bezpieczeństwa, jedna z pierwszych dziedzin, w których pierwsza 
grupa kandydatów rozpoczęła rokowania z Unią w listopadzie 1998.
#003539
Moskwa nie zamierza mieszać się w proces rozszerzania Unii 
Europejskiej - poinformowało w oświadczeniu rosyjskie MSZ. 
Ministerstwo zastrzega jednak, że Rosja nie dopuści do tworzenia 
nowych linii podziału w Europie.
#003540
Przedstawiciele władz rosyjskich gwałtownie zaatakowali w 
poniedziałek Wysoką Komisarz ONZ Mary Robinson, jeszcze zanim 
ona sama zdążyła wypowiedzieć się w Moskwie na temat tego, co 
zobaczyła w Czeczenii. Wg specjalnego przedstawiciela prezydenta 
ds. przestrzegania praw człowieka w Czeczenii Władimira 
Kałamanowa (który towarzyszył pani Robinson w podróży do 
Czeczenii), Wysoka Komisarz była "nastawiona skrajnie 
tendencyjnie". Próbował on odeprzeć zarzuty, że rosyjskie władze 
uniemożliwiły pani Robinson obejrzenie najbardziej 
interesujących ją miejsc w Czeczenii. Jednak przyznał, że pani 
Robinson nie została wpuszczona do czeczeńskich miejscowości 
Katyr-jurt i Ałdy. Wg informacji międzynarodowych organizacji 
obrony praw człowieka, w tych miejscowościach rosyjska armia 
dokonała masowych mordów na mieszkańcach. W sprawie mordu w Ałdy 
rosyjska prokuratura prowadzi śledztwo, ale jego wyniki nie są 
znane. Zamiast do więzienia w Tołstoj-jurcie rosyjskie władze 
wpuściły panią Robinson do aresztu w Groznym, gdzie zastała 
jedynie dwie kobiety złapane na kradzieży. Osoby towarzyszące 
Mary Robinson uznały, że od tego momentu "wizyta zamieniła się w 
farsę".
#003541
Międzynarodowa Federacja Praw Człowieka (FIDH) wyraziła 
przekonanie, że rosyjski prezydent-elekt Władimir Putin i jego 
poprzednik Borys Jelcyn powinni odpowiadać za zbrodnie wojenne w 
Czeczenii. W raporcie noszącym tytuł "Czeczenia: kiedy zostaną 
osądzeni?" FIDH wyraża opinię, że Putin i Jelcyn są 
odpowiedzialni za to, że nie zaprzestano bombardowań w 
Czeczenii, a także za przypisywane rosyjskim żołnierzom 
egzekucje i tortury w zbuntowanej republice.
#003542
Skandal finansowy w CDU sprawił, że kończący w poniedziałek 70 
lat Helmut Kohl stał się z bohatera "trędowatym" niemieckiej 
polityki. Urodzinowe party, zamiast planowanej wielkiej pompy, 
odbyło się w małym kręgu przyjaciół.
Pięć miesięcy po wykryciu systemu nielegalnego finansowania 
działalności CDU i późniejszym przyznaniu się Kohla do 
niezgodnego z prawem przyjęcia ponad 2 mln marek datków od 
anonimowych sponsorów, mnożą się głosy o bardziej wyważoną ocenę 
polityka, który przez 16 lat (1982-1998) stał na czele 
niemieckiego rządu. Zwolennicy i przeciwnicy Kohla są zgodni co 
do osiągnięć chadeckiego polityka. W Polsce i innych krajach 
środkowoeuropejskich Kohl stał się symbolem pojednania i 
skierowanej w przyszłość polityki porozumienia. Faktem 
bezspornym jest jego silne zaangażowanie w proces przyjęcia 
Polski do NATO i do Unii Europejskiej.
#003543
Premier Japonii Keizo Obuchi, który w niedzielę przeszedł udar 
mózgu, znajduje się w stanie śpiączki i oddycha jedynie za 
pomocą respiratora - poinformowano w Tokio. Choroba premiera 
postawiła pod znakiem zapytania zarówno przyszłość rządzącej 
koalicji japońskiej, plany ożywienia gospodarczego, jak i 
lipcowy szczyt G-8 w Japonii. Wg prasy tokijskiej odejście 
Obuchiego z urzędu premiera - bez względu na jego dalszy stan 
zdrowia - jest sprawą przesądzoną i przywódcy skłóconej w 
ostatnich tygodniach rządzącej koalicji już rozpoczęli rozmowy w 
sprawie desygnowania nowego szefa gabinetu.
#003544
Przewodniczący Komisji Europejskiej Romano Prodi spotkał się w 
poniedziałek w Kairze z przywódcą libijskim Muammarem Kadafim 
przed inauguracją szczytu Unia Europejska-Afryka. Było to 
pierwsze spotkanie na tak wysokim szczeblu od 1992 roku, to jest 
od chwili wejścia w życie międzynarodowych sankcji przeciwko 
Libii, której zarzucono popieranie światowego terroryzmu. 
Sankcje te zostały w kwietniu zeszłego roku zawieszone przez 
ONZ, kiedy Libia zdecydowała się wydać dwóch ludzi podejrzanych 
o dokonanie zamachu bombowego na samolot Pan Am w 1988 roku. 
Maszyna eksplodowała nad szkocką miejscowością Lockerbie; 
zginęło 270 ludzi.
Inicjatywa Prodiego została odrzucona przez piętnaście państw 
Unii, które uznały takie zaproszenie za przedwczesne.
#003545
W przemówieniu inauguracyjnym prezydent Egiptu Hosni Mubarak 
wezwał Europę i Afrykę do partnerskiej współpracy; eksponował 
potrzebę dialogu.
Kairski szczyt jest pierwszym spotkaniem tego rodzaju. Celem 
obrad jest wypracowanie wspólnego planu działania na rzecz 
rozwoju Afryki.
Afrykanie domagają się pilnych działań zmierzających do 
rozwiązania ich najbardziej palącego problemu - zadłużenia 
zagranicznego, które osiągnęło już takie rozmiary, że niektóre 
kraje Czarnego Kontynentu przeznaczają więcej na spłatę długów 
niż na służbę zdrowia i oświatę. Skumulowany dług zagraniczny 
Afryki wynosi około 35O miliardów USD.
#003546
Jan Paweł II spotkał się w poniedziałek z uczestnikami kongresu 
poświęconego leczeniu prenatalnemu, zorganizowanego przez 
klinikę ginekologiczną rzymskiego uniwersytetu La Sapienza.
Wyraził wdzięczność uczestnikom kongresu za to, że leczą i 
ratują życie ludzkim płodom. "Traktując płód jako pacjenta 
przyznajecie mu godność, jaka należy się każdej ludzkiej 
istocie." "Istota ludzka musi być szanowana od momentu poczęcia, 
co znaczy, że należą się jej wszystkie prawa człowieka, na czele 
z najważniejszym prawem do życia." Papież opowiedział się 
zdecydowanie za współczesną techniką medyczną, umożliwiającą 
leczenie prenatalne chorób, które po narodzinach dziecka byłyby 
bardzo trudno uleczalne albo w ogóle nie do wyleczenia.
#003547
Ojciec 6-letniego Eliana Gonzaleza złożył w poniedziałek wniosek 
o wizę amerykańską. Wraz z nim o wizę wystąpiło 27 osób z 
delegacji kubańskiej, która deklaruje gotowość udania się po 
chłopca do USA.
Elian Gonzalez został uratowany w listopadzie przez amerykańską 
straż przybrzeżną po zatonięciu na wodach Cieśniny Florydzkiej 
łodzi, którą próbowała przedostać się na Florydę jego matka wraz 
ze swym drugim mężem i dziesięcioma innymi uciekinierami z 
Kuby.
Prezydent Kuby Fidel Castro oświadczył w niedzielę, że ojciec 
Eliana, Juan Miguel Gonzalez, gotów jest udać się już w 
poniedziałek "całkowicie samotnie" w dowolne miejsce w Stanach 
Zjednoczonych, by zabrać syna i "wrócić od razu na Kubę"
Chłopcem zaopiekowała się jego rodzina w Miami na Florydzie. Od 
pięciu miesięcy prowadzi ona kampanię na rzecz pozostawienia go 
w USA - wbrew woli ojca.
#003548
Podczas poniedziałkowej sesji GPW wzrósł kurs 126 akcji, 61 
spadł, a 34 nie zmienił się, w tym na rynku NFI wzrosły 
notowania 5 funduszy, 5 spadły i 5 nie zmieniły się. Indeks 
rynku podstawowego WIG wzrósł o 2,5 proc. i wyniósł 21.783,8 pkt. 
#003549
Poniedziałkowy wzrost większości giełdowych indeksów ma 
charakter korekcyjny i w najbliższym czasie można spodziewać się 
spadku WIG do 20.500 pkt. - uważa Marek Pokrywka, makler DM BOŚ.
"Korekcyjny charakter dzisiejszych wzrostów potwierdza fakt, że 
w porównaniu z sesją piątkową na rynku podstawowym znacznie 
spadły obroty" - powiedział makler. Jego zdaniem, z punktu 
widzenia analizy technicznej, główny indeks warszawskiej giełdy 
powinien spaść do 20.500 pkt. Analogiczna prognoza dla WIG 20 
oznacza spadek do około 2.000 pkt. "Na razie nie widać firm, 
które mogłyby pociągnąć rynek do góry. Pozostaje mieć nadzieję, 
że w niedługim czasie pojawią się nowi liderzy i na warszawski 
parkiet powróci hossa" - powiedział.	
#003550
Deficyt obrotów bieżących spadł w lutym do 949 mln USD z 1.207 
mln USD w styczniu, lecz wzrósł w porównaniu z lutym 1999, gdy 
wyniósł 512 mln dolarów.
#003551
Inwestycje bezpośrednie spadły w lutym do 355 mln USD z 763 
mln USD w styczniu.
#003552
Deficyt obrotów bieżących po lutym wzrósł do 2.156 mln USD z 
1.406 mln USD po 2 miesiącach 1999 roku.
#003553
Deficyt obrotów bieżących w relacji do PKB wzrósł w lutym do 
ok. 8 proc. z 7,7-7,8 proc. po styczniu. 
#003554
Deficyt obrotów bieżących po lutym sięgnął ok. 8 proc. PKB. 
#003555
Zdaniem Mateusza Szczurka z ING Barings, dane o lutowym deficie 
obrotów bieżących są negatywną informacją dla rynku, chociaż
większość jego uczestników przypuszczała, że wyniki te nie będą 
najkorzystniejsze.
#003556
Dane o deficycie na rachunku obrotów bieżących w lutym 
świadczą o słabości polskiego eksportu - uważa Krzysztof 
Błędowski, główny ekonomista Wood and Company.
#003557
Marzec będzie pierwszym od roku miesiącem, w którym inflacja 
roczna zacznie spadać - uważa Tadeusz Chrościcki, dyrektor 
Departamentu Monitorowania i Analiz w Rządowym Centrum Studiów 
Strategicznych.
#003558
W poniedziałek złoty osłabł o 0,6 proc. w porównaniu do 
piątkowego zamknięcia, osiągając najniższy od miesiąca poziom 
5,3 proc. powyżej parytetu.
#003559
Credit Suisse First Boston uważa, że RPP zmieniła 
dotychczasowy kierunek "słownej interwencji" wobec złotego. 
Członkowie Rady uważają polską walutę za zbyt mocną - piszą 
analitycy w najnowszym raporcie o rynkach wschodzących. 
#003560
Długoterminowy trend wzrostowy na warszawskiej GPW nie jest 
zagrożony. Istnieją szanse, że wzrosty wystąpią już w ciągu 
najbliższych 2-3 sesji.
#003561
W II połowie marca ceny żywności i napojów bezalkoholowych 
wzrosły o 0,3 proc. w porównaniu z I połową marca i o 0,8 proc. 
w stosunku do II połowy lutego.
#003562
Inflacja w marcu wyniesie 0,7-0,9 proc., a w skali roku 10,1-
10,3 proc. - uważają analitycy. Zmniejszył się impuls inflacyjny 
cen żywności, jednak nie będą one działały obniżająco na 
wskaźnik inflacji, tak jak to było w zeszłym roku.
#003563
Narodowy Bank Polski ustalił w poniedziałek kurs referencyjny 
złotego do dolara na 4,1343, wobec 4,1428 w piątek a do euro - 
na 3,9336, wobec 3,9650 w piątek.
#003564
Podwyżka akcyzy spowoduje gwałtowny wzrost cen detalicznych 
papierosów, wzrośnie również nielegalna sprzedaż - uważa Anna 
Kozerska, dyr. ds. korporacyjnych British American Tobacco (BAT 
Polska).
#003565
Biura podróży, które organizują turystykę przyjazdową, znowu 
będą mogły odliczać 7-procentowy VAT.
#003566
PKP zawiesiły od 3 kwietnia przewozy pasażerskie na 1028,5 km 
linii kolejowych na terenie całego kraju.
#003567
Budowa prawie 8-kilometrowego odcinka południowej autostradowej 
obwodnicy Krakowa od węzła zakopiańskiego do ul. Wielickiej 
będzie kosztować 64 mln euro.
#003568
Już dwóch potencjalnych inwestorów zainteresowanych jest 
majątkiem czarnkowskich Zakładów Płyt Wiórowych (ZPW) - 
poinformował w poniedziałek PAP Piotr Forszpaniak, syndyk masy 
upadłościowej zakładów.
#003569
Zakłady Telemechaniki Górniczej Elektrometal SA zamierzają 
wycofać akcje z obrotu publicznego i sprzedać je inwestorowi 
strategicznemu.
#003570
Sprywatyzowanie co najmniej 15-18 przedsiębiorstw państwowych 
planuje w tym roku wojewoda śląski, będący organem 
założycielskim dla blisko 300 różnych firm. W zeszłym roku udało 
się pomyślnie sprywatyzować 12 zakładów.
#003571
Stocznia Gdynia SA, TU Warta, Kredyt Bank PBI oraz Agencja 
Rozwoju Przemysłu obejmą akcje o wartości 13 mln zł Polskich 
Linii Oceanicznych SA.
#003572
25 mln zł straciła Huta Katowice SA -największy polski 
producent stali - w dwóch pierwszych miesiącach tego roku. To 
wynik o 6 mln zł lepszy od zakładanego, co jest efektem 
zwiększonej sprzedaży wyrobów.
#003573
Opolska Izba Rolnicza wystosowała do ministra spraw 
wewnętrznych pismo, w którym sprzeciwia się możliwości sprzedaży 
udziałów Kombinatu Rolnego Kietrz sp. z o.o. niemieckiej firmie 
Suedzucker AG. 
#003574
Projekt stanowiska Unii Europejskiej w sprawie włączenia 
rolnictwa Polski i pięciu innych czołowych kandydatów do 
wspólnej polityki rolnej będzie gotowy 12 kwietnia i tego dnia 
zostanie przekazany rządom państw UE.
#003575
W związku z niewłaściwym wykorzystywaniem przez Rosję 
międzynarodowych kredytów, siedem najbardziej uprzemysłowionych 
państw świata z grupy G-7 chce zmniejszyć wielkość udzielanych 
Moskwie zagranicznych pożyczek.
#003576
Moskwa nie zamierza mieszać się w proces rozszerzania Unii 
Europejskiej - poinformowało w poniedziałkowym oświadczeniu 
rosyjskie MSZ. Ministerstwo zastrzega jednak, że Rosja nie 
dopuści do tworzenia nowych linii podziału w Europie. 
#003577
Od wtorku do czwartku w warszawskiej Bibliotece Uniwersyteckiej 
odbywać się będzie "Szał czytania" - cykl imprez promujących 
czytelnictwo. "Szał czytania", wzorowany na francuskich 
sposobach popularyzacji czytelnictwa, organizowany jest przez 
studentów Instytutu Informacji Naukowej i Studiów 
Bibliologicznych UW. Gośćmi spotkań autorskich będą m.in.: Anna 
Grupińska, Andrzej Sapkowski, Bartosz Michalak, Rafał Zieniewicz, 
Julia Hartwig, Zygmunt Kubiak, Małgorzata Musierowicz, Tomasz 
Kołodziejczak, Andrzej Żuławski. Wystąpią z koncertami: grupa 
"Pod Budą",Kuba Sienkiewicz i Jacek Kleyff. Odbędą się też 
spotkania autorskie z Tomaszem Łubieńskim, Andrzejem Samsonem, 
Wojciechem Eichelbergerem, Izabelą Filipiak, Marią Szyszkowską, 
Anną Świderkówną oraz Magdaleną Tulli. Podczas "Szału czytania" 
będą też wyświetlane filmy - "The Wall", "Hamlet" i "Lolita". 
Imprezie towarzyszyć ma "Wielki Kiermasz Bestsellerów". 
Odbędzie się również cykl wykładów i dyskusji pod tytułem "Dokąd 
zmierza rynek literacki". Wezmą w nich udział m.in. Mikołaj 
Burchard, Robert Polak, Łukasz Gołębiewski, Danuta Szczepańska, 
Jakub Frolow i Mirosław Pęczak.
#003578
Pierwszy na świecie 6-odcinkowy serial przyrodniczy z życia 
dinozaurów pt. "Wędrówki z dinozaurami" będzie można oglądać od 
22 kwietnia na ekranach II Programu TVP. 
Serial, uznawany za jedno z najambitniejszych przedsięwzieć w 
dziejach brytyjskiej telewizji, przedstawia 155 milionów lat 
pradziejów Ziemi. 
"Naszym zamiarem było tak przedstawić dinozaury, by widzowie 
mogli uwierzyć, że mają przed sobą żywe, oddychające istoty w ich 
naturalnym środowisku" - powiedział na dzisiejszej konferencji 
prasowej producent serialu Tim Haines. "Pokazujemy jak dinozaury 
poruszały się, żyły i umierały, jak polowały i żerowały, jak ze 
sobą współdziałały, jak kopulowały i odchowywały młode" - dodał.
#003579
Niemal dokładnie w dniu, w którym polski reżyser Andrzej Wajda 
odbierał w Los Angeles honorowego Oscara, na polskim rynku 
nakładem Wydawnictwa Prószyński i S-ka ukazała się pozycja 
"Polskie Oscary".
#003580
Wokalistka Beverley Craven przyjedzie do Polski. Swoim jedynym 
występem uświetni uroczystość wręczenia nagród "Teraz Polska", 
która odbędzie się 28 maja w Teatrze Wielkim w Warszawie.
#003581
Prywatny gabinet znanego poety, tłumacza i znawcy kultury 
kresowej, Jerzego Ficowskiego, można od dziś oglądać w 
poznańskiej Galerii Miejskiej "Arsenał".
#003582
Instalacje, preformance i akcje parateatralne w wykonaniu 
niezależnych artystów białoruskich, będzie można przez dwa dni 
oglądać w Poznaniu w  ramach Festiwalu Sztuki Białoruskiej "Opis 
Miejsca".
#003583
Utwory białoruskiej literatury, w tym dawnej i współczesnej 
poezji, prezentowali uczestnicy ogólnopolskiego przeglądu 
recytatorskiego białoruskiej prozy i poezji "Ojczyste słowo". 
#003584
W poniedziałek, w gmachu Wydawnictwa Naukowego PWN w Warszawie 
uroczyście zainaugurowano wystawę dokumentów fotograficznych pt. 
"Ukraińcy i Polacy 1848-1948". 
#003585
W Watykanie odbyła się niecodzienna uroczystość, podczas której 
papież Jan Paweł II otrzymał tytuł doktora honoris causa 
krakowskiej Akademii Górniczo-Hutniczej.
W uzasadnieniu decyzji o przyznaniu tego tytułu rektor AGH 
profesor Ryszard Tadeusiewicz powiedział, że nauka papieża jest 
także dla uczelni technicznej wskazówką, punktem odniesienia i 
pomocą. 
Napis na dyplomie wręczonym papieżowi głosi m.in.: "W uznaniu 
ogromnych zasług w dziele głoszenia miłości i ładu moralnego we 
wszystkich dziedzinach ludzkiej egzystencji".
Papież dostał jeszcze pamiątkowy medal projektu krakowskiego 
rzeźbiarza Karola Badyny. Medal, wykonany w brązie, przedstawia 
Jana Pawła II uchylającego Drzwi Święte.
W uroczystości uczestniczył minister edukacji Mirosław Handke.
#003586
Kilkaset dokumentów opisujących historię Uniwerstytetu 
Jagiellońskiego można od dziś oglądać w Międzynarodowym Centrum 
Kultury w Krakowie. Wystawę zorganizowano dla uczczenia 600-lecia 
odnowienia Akademii Krakowskiej. Prezentowane na niej dokumenty 
pochodzą z Archiwum UJ, którego zbiory zostały wpisane na 
Krajową Listę programu UNESCO "Pamięć świata".
#003587
Piotr Ebbig, absolwent politologii i student prawa Uniwersytetu 
im. Adama Mickiewicza w Poznaniu, został nowym przewodniczącym 
Parlamentu Studentów RP. 
#003588
Profilaktyczną, bezpłatną akcję badania prostaty u mężczyzn po 
55-tym roku życia rozpoczęła Klinika Urologii Akademii Medycznej 
w Białymstoku.
#003589
Tegoroczny marzec był cieplejszy i bardziej deszczowy niż 
zwykle. W całym kraju temperatura była wyższa o 1 do 2 st. niż 
przeciętnie. Padało ponad normę, na krańcach południowo-
zachodnich aż o 400 proc.
#003590
Dwaj kosmonauci - Siergiej Zaletin i Aleksander Kaleri - polecą 
we wtorek na stację orbitalną Mir, która od siedmiu miesięcy nie 
ma załogi.
#003591
Belgijscy obrońcy środowiska z organizacji Greenpeace wygrali 
batalię o wstrzymanie transportu odpadów radioaktywnych z 
Francji do Belgii.
#003592
Zgodnie z oczekiwaniami, sędzia sądu federalnego w Waszyngtonie 
Thomas P.Jackson zdecydował w poniedziałek, że największy na 
świecie koncern komputerowy, Microsoft Corp. jest winny 
uprawiania nielegalnych praktyk monopolistycznych. Jackson 
orzekł, że firma Billa Gatesa naruszyła Ustawę Antymonopolową 
Shermana z XIX wieku, używając swego monopolu na system 
operacyjny Windows do tłumienia konkurencji, ze szkodą dla 
innowacyjności i konsumentów.
Jeszcze przed werdyktem sędziego Jakcsona akcje Microsoftu na 
giełdzie spadły w poniedziałek o 15 procent. Microsoft zapowiada 
odwołanie do sądów wyższych instancji. Procedura apelacyjna może 
potrwać nawet kilka lat. Wielu ekspertów przewiduje, że 
Microsoft wyjdzie ostatecznie z opresji obronną ręką.
#003593
W trakcie rozpoczętego w Krakowie procesu o włamania, w którym 
udział weźmie pierwszy w Małopolsce świadek koronny, 6 
oskarżonych nie przyznało się do winy, obciążając świadka 
koronnego. Zdaniem prokuratury, dziewięcioro oskarżonych 
dopuściło się kilkudziesięciu włamań i kradzieży, w czasie 
których skradli biżuterię, sprzęt RTV i kilkanaście cennych 
obrazów, w tym Jerzego i Wojciecha Kossaków oraz Teodora 
Axentowicza. Udział oskarżonych w tych przestępstwach ujawnił 
świadek koronny - jeden z mężczyzn uczestniczących we 
włamaniach, który za zeznania obciążające kompanów uniknie 
odpowiedzialności karnej. Oskarżeni twierdzili, że nie mają nic 
wspólnego z włamaniami i nie wiedzą, dlaczego świadek koronny 
ich obciąża. Sąd nie ustalił jeszcze terminu przesłuchania 
świadka koronnego, który już teraz korzysta z ochrony policji.
#003594
Nie tylko w województwie podlaskim, ale również w sąsiednich 
sprzedano rolnikom sól do posypywania ulic jako sól potasową, 
której używa się do nawożenia zasiewów - ocenia Podlaska Izba 
Rolnicza.  Wg Izby tylko w Podlaskiem liczba poszkodowanych 
rolników sięga stu. Po nagłośnieniu oszustwa przez media, do 
gmin, izby rolniczej i na policję zgłasza się coraz więcej osób, 
które kupiły taki "nawóz". We wszystkich miejscach oszuści 
działali podobnie. Przyjeżdżali do wsi ciężarowym samochodem, 
oferując producentom rolnym zagraniczną sól potasową po niższej 
cenie. W rzeczywistości sprzedawali sól kamienną (tzw. 
techniczną),używaną do posypywania dróg zimą. Skuszeni niższą 
ceną rolnicy kupowali nawet po kilka ton. Nie zaglądali do 
worków, czekając na porę nawożenia. Specjaliści ostrzegają, że 
zastosowanie takiej soli jako potasowej zniszczy zasiewy. Ze 
względu na swój skład chemiczny jest też szkodliwa i 
niebezpieczna ekologicznie przy produkcji żywności.
#003595
Na kary od pół roku do dwóch lat więzienia w zawieszeniu skazał 
Wojskowy Sąd Garnizonowy w Szczecinie b. żołnierzy kompanii 
łączności 6 Brygady Kawalerii Pancernej w Stargardzie 
oskarżonych o znęcanie się nad kolegami. 
#003596
Akt oskarżenia przeciwko 17 osobom z Żor i okolic, którym 
prokuratura zarzuca podrobienie banknotów i akcyz, trafił do 
Sądu Okręgowego w Katowicach. 
#003597
Policja niemiecka przekazała stronie polskiej ostatniego z szefów 
gangu "Oczki", 39-letniego Sylwestra O. Był poszukiwany 
międzynarodowym listem gończym. 
#003598
O kolejne trzy miesiące sąd przedłużył areszt tymczasowy księdza 
z białostockiej parafii św. Kazmierza, który w styczniu podczas 
awantury na plebanii ranił nożem dwoje małżonków. Prokuratura 
stawia mu zarzut usiłowania zabójstwa tych osób.
#003599
Prokuratura Okręgowa w Poznaniu skierowała do miejscowego Sądu 
Rejonowego akt oskarżenia przeciwko 24 letniemu Andrzejowi K., 
który w styczniu b.r. podłożył bombę pod jedną z poznańskich 
kamienic. Prokuratura zarzuca mu próbę wymuszenia okupu, 
zagrożenie życia oraz nielegalne posiadanie trotylu.
#003600
Sytuacja zwierząt w Polsce jest bardzo zła. W schroniskach psy i 
koty są zbyt często zabijane, ubojnie nie spełniają wymogów 
sanitarnych, a transport zwierząt odbywa się w warunkach 
niehumanitarnych - wynika z kontroli NIK.
"Nasza informacja jest zasmucająca. Okazuje się, że dobra 
ustawa wcale nie wpływa na poprawę losu zwierząt. Głównie 
dlatego, że brakuje do niej aktów wykonawczych" - powiedział 
dziennikarzom w poniedziałek prezes NIK Janusz Wojciechowski.
Kontrolerzy zarzucają również niektórym ośrodkom naukowym (np. 
Instytutowi Leków i Polskiej Akademii Nauk w Warszawie), że 
kupują od dostawców prywatnych zwierzęta do badań bez 
dokumentacji. W ten sposób do labolatoriów mogą trafiać 
zwierzęta z kradzieży. 
#003601
Pierwsze posiłki wydała dziś jadłodajnia dla ubogich w 
radomskiej dzielnicy Glinice, zaś we wtorek pierwszych pacjentów 
przyjmie bezpłatna przychodnia zdrowia dla ludzi biednych i 
bezdomnych w dzielnicy Zamłynie. Obie placówki charytatywne 
zostały zorganizowane przez "Caritas" diecezji radomskiej z 
inicjatywy biskupa Jana Chrapka, ordynariusza tej diecezji.
Ks. Piotr Jaśkiewicz, dyrektor "Caritas" w Radomiu powiedział, 
iż jest to już czwarta darmowa stołówka w mieście, a w całej 
diecezji dziennie wydaje się 3 tys. bezpłatnych posiłków.
W przyparafialnym gabinecie lekarskim na zasadach wolontariatu 
dyżuruje czworo lekarzy, którzy na początek raz w tygodniu 
bezpłatnie przyjmować będą najbiedniejszych i nieubezpieczonych.
Bp Chrapek ma nadzieję na powstawanie następnych takich 
przychodni. "Moim marzeniem jest zakup przewoźnego mammografu. Z 
nim specjaliści dotarliby do najmniejszych wsi w diecezji. Po 
niedzielnych nabożeństwach byłby czas na edukację i badania" - 
powiedział bp Jan Chrapek. 
#003602
W związku z Wielkim Jubileuszem do Rzymu przyjedzie około 25 
milionów pielgrzymów.
#003603
W Kosowie wciąż nie wiadomo dokładnie, gdzie znajdują się pola 
minowe i ile ich właściwie jest.
#003604
5,5 mln pochłonął remont kapitalny płyty lodowiska w katowickim 
Spodku. W ciągu ostatnich 8 lat jego zaległe remonty kosztowały 
ponad 16 mln zł. 
#003605
Wulkan Usu na północy Japonii, od czterech dni przejawiający 
dużą aktywność, nadal grozi erupcją - ostrzegły japońskie władze.
#003606
W czeczeńskim regionie Aczchoj-Martan w ostatnich dniach 
odnotowano co najmniej 75 przypadków duru brzusznego (tyfusu)- 
podano w Moskwie.
#003607
Królowa Danii Małgorzata II miała podczas weekendu swój filmowy 
debiut w adaptacji słynnej "Królowej Śniegu" Hansa-Christiana 
Andersena. Wystąpiła jako narratorka i scenograf w rysunkowym 
filmie.
#003608
W różnych wypadkach, związanych z polowaniami i 
bronią myśliwską we Francji zginęło w minionym sezonie 42 ludzi, 
a 191 zostało rannych.
#003609
Pszczeli rój zaatakował w Pakistanie ponad 300 ludzi, w tym 
wielu lekarzy, uczestniczących w charytatywnym marszu, którego 
celem było zebranie pieniędzy na potrzeby szpitala.
#003610
Francuz Laurent Jalabert (ONCE) prowadzi w rankingu 
kolarzy zawodowych prowadzonym przez Międzynarodową Unię 
Kolarską (UCI). Najlepszy z polskich kolarzy - Zbigniew Spruch 
(Lampre), zajmuje 79. miejsce.
#003611
Polscy hokeiści wygrali z Francją 5:4 w pierwszym meczu 
mistrzostw świata juniorów do lat 18, grupa B. Mistrzostwa 
rozpoczęły się w poniedziałek na Łotwie.
#003612
Nie będzie w Chorzowie meczu piłkarskich reprezentacji Polski 
i Finlandii, zaplanowanego na 26 kwietnia. Zadecydowały o tym 
względy bezpieczeństwa, poinformował PZPN. O przyznanie 
organizacji tego towarzyskiego meczu zabiega Lech Kreisel 
Poznań.
#003613
Po raz pierwszy z życiu jestem w Waszym kraju, nie znam 
tutejszych dróg, ale chętnie wystartowałbym w Polsce - 
powiedział przebywający z jednodniową wizytą w Warszawie 
czterokrotny rajdowy mistrz świata, Tommi Makinen.
#003614
Zarząd szczecińskiej Pogoni zwrócił się w poniedziałek do 
telewizji polskiej o udostępnienie nagrań rejestrujących 
wtargnięcie grupy kibiców na boisko podczas sobotniego meczu 
szczecińskiej drużyny z Wisłą Kraków. 
#003615
Rewelacyjnie spisuje się w szachowych mistrzostwach Polski 
kobiet i mężczyzn do lat 20, rozgrywanych w Trzebini, Edyta 
Andrzejewska (KOK Świt Krzeszowice), która zwyciężyła we 
wszystkich (sześć) dotychczasowych meczach.
#003616
Z uwagi na igrzyska olimpijskie jesienny termin Maratonu 
Warszawskiego został przeniesiony na wiosnę. Bieg, w ramach 
którego przeprowadzone zostaną 70.mistrzostwa Polski mężczyzn, 
odbędzie się 7 maja, ze startem na Placu Zamkowym. 
#003617
Od najbliższej kolejki ligowej stadiony ŁKS Łódź, Widzewa Łódź 
i Polonii Warszawa zostaną otwarte dla kibiców gości, 
poinformował Polski Związek Piłki Nożnej. Decyzja została 
podjęta po rozmowach z zainteresowanymi klubami. 
#003618
Władze klubu piłkarskiej ekstraklasy Petro Płock nie przyjęły 
dymisji trenera Adama Topolskiego. 
#003619
Od najbliższej kolejki ligowej stadiony ŁKS Łódź, Widzewa Łódź 
i Polonii Warszawa zostaną otwarte dla kibiców gości, 
poinformował Polski Związek Piłki Nożnej. Decyzja została 
podjęta po rozmowach z zainteresowanymi klubami. 
#003620
Włoch Massimo Codol (Lampre) został zwycięzcą pierwszego etapu 
i liderem kolarskiego wyścigu Dookoła Kraju Basków. W końcówce 
etapu Codol odskoczył od peletonu i przyjechał na metę w Onate z 
przewagą 5 sekund.
#003621
Finalistki zakończonego w niedzielę turnieju tenisowego w 
Miami: Amerykanka Lindsay Davenport i Szwajcarka Martina Hingis 
jako jedyne zarobiły w tym roku po ponad milion dolarów w 
imprezach WTA.
#003622
Lekkoatletyczne mistrzostwa świata w 2003 roku odbędą się w 
Paryżu, postanowiła w poniedziałek Międzynarodowa Federacja 
Lekkiej Atletyki (IAAF). 
#003623
Pozostaniemy w ciepłym i wilgotnym powietrzu, napływającym z 
południa. Ciśnienie w południe wyniesie 987 hPa i jeszcze trochę 
spadnie. Wzrost zachmurzenia do dużego. Miejscami opady deszczu. 
W Małopolsce lokalnie burze. Temp. maks. od 12 st. na północnym 
wschodzie do 16 st. na Śląsku. Wiatr słaby i umiarkowany, w 
czasie burz silniejszy, południowo-wschodni i południowy. 
#003624
była we wtorek przedmiotem różnych komentarzy i dociekań. 
Opublikowanie raportu spotkało się z krytyką wielu środowisk, 
które zarzuciły UOP ingerencję w sferę polityki zagranicznej. 
Premier Jerzy Buzek uważa, że raport nie powinien być 
opublikowany i zapowiada wyjaśnienie sprawy. Wyjaśnienia 
oczekuje również prezydent Aleksander Kwaśniewski; sprawą zajmie 
się także sejmowa speckomisja. 
Raport Urzędu Ochrony Państwa o stanie bezpieczeństwa kraju (w 
1999 r.) znalazł się w Internecie "w rezultacie nieporozumienia" 
- podała we wtorek wieczorem rzeczniczka UOP. Nie wyjaśniła, na 
czym ono polegało. 
#003625
W raporcie napisano , że "UOP odnotował szereg niekorzystnych 
zjawisk i tendencji, które w konsekwencji mogą mieć negatywny 
wpływ na ogólny stan bezpieczeństwa Polski". Wg autorów raportu, 
należą do nich m.in. "zagrożenia związane z aktywnością obcych 
służb specjalnych", zwłaszcza rosyjskich. "Widoczne staje się 
nasilenie prb wywiadowczej penetracji oficjalnych 
przedstawicielstw naszego kraju za granicą, a także 
rozpoznawania sytuacji w strategicznych sektorach polskiej 
gospodarki oraz w administracji państwowej". Autorzy raportu 
dostrzegają też "zagrożenia związane z sytuacją wewnętrzną w 
państwach sąsiadujących z Polską". 
#003626
Prezydent Litwy Valdas Adamkus rozpoczął oficjalną wizytę 
w Polsce. Po rozmowie z Aleksandrem Kwaśniewskim, w obecności 
obu prezydentów, podpisano polsko-litewskie umowy o współpracy w 
zwalczaniu przestępczości zorganizowanej oraz o pomocy wzajemnej 
podczas katastrof i klęsk żywiołowych. 
Wg Valdasa Adamkusa, obecne stosunki polsko-litewskie są "nie 
tylko dobre, ale chyba najlepsze w historii". Podobnie 
wypowiadał się prezydent Kwaśniewski. 
Pierwszego dnia wizyty Adamkus rozmawiał w Warszawie z premierem 
Jerzym Buzkiem oraz był gościem marszałków Sejmu i Senatu.
#003627
Zdaniem rzecznika UW Andrzeja Potockiego, PSL popiera 
kandydaturę Jerzego Polaczka (AWS-SKL) na prezesa IPN w zamian 
za poparcie Akcji dla kandydata ludowców do KRRiT. "To kłamstwo" 
- odpowiada sekretarz klubu AWS Andrzej Szkaradek. 
#003628
Grupa opozycjonistów i współpracowników Bogdana Borusewicza z 
lat 70. i 80. wezwała go, by przekonał Unię Wolności do poparcia 
kandydatury Jerzego Polaczka z AWS na prezesa Instytutu Pamięci 
Narodowej.  
W liście do wiceministra spraw wewnętrznych i administracji 
Bogdana Borusewicza b. opozycjoniści napisali: "Blokowanie 
prawdy o przeszłości leży w interesie tych, którzy chcą ją ukryć 
z powodów osobistych i sprzecznych z polską racją stanu. W tej 
sytuacji podtrzymywanie Pańskiej kandydatury przez klub 
parlamentarny Unii Wolności zmierza do opóźnienia powstania IPN 
do czasu wygrania wyborów przez Sojusz Lewicy Demokratycznej" - 
Pod listem podpisali się Krzysztof Wyszkowski, Joanna i Andrzej 
Gwiazda, Anna Kurska, Anna Walentynowicz i Zdzisław Złotkowski.
#003629
Premier, szef jego kancelarii i resort sprawiedliwości 
zapewniają, że Sąd Lustracyjny ma najlepsze z możliwych warunków 
pracy. Rzecznik Interesu Publicznego uważa, że nie udało się 
poprawić warunków płacowych.
Poniedziałkowa prasa doniosła, że szef Wydziału Lustracyjnego 
Sądu Apelacyjnego w Warszawie Jan Krośnicki podał się do dymisji 
i chce powrócić do orzekania w macierzystym wydziale karnym tego 
samego sądu. Swój wniosek (ma być rozpatrzony przez Kolegium 
Sądu Apelacyjnego 14 kwietnia) Krośnicki uzasadnił złymi 
warunkami pracy i socjalno-bytowymi oraz niedostateczną liczbą 
sędziów orzekających w tym wydziale.
#003630
Na opóźnienie legislacyjne w dziedzinach ochrony środowiska, 
certyfikacji, rolnictwa, rybołówstwa oraz polityki regionalnej 
wskazuje raport z realizacji w 1999 r. Narodowego Programu 
Przygotowania do Członkostwa w UE. O przyjętym przez rząd 
raporcie z realizacji NPPC poinformował dziennikarzy p.o. 
sekretarza KIE Paweł Samecki. Inne wykazane przez raport 
opóźnienia to m.in. - wg komunikatu Centrum Informacyjnego Rzadu 
- brak postępów w usprawnianiu pracy sądów i prokuratur 
zajmujących się obrotem prawnym z zagranicą oraz opóźnienia w 
komputeryzacji sądownictwa. 
#003631
Kandydat AWS-u na prezydenta, który nie podda się prawyborom, 
nie będzie mógł liczyć na pełne zaangażowanie w kampanię 
członków Stronnictwa Konserwatywno Ludowego - zapowiedział jeden 
z liderów SKL, Bronisław Komorowski. "Brak procedury 
prawyborczej przy wyłanianiu kandydata na prezydenta zwalnia nas 
(członków SKL przyp. PAP) z możliwości pełnego zaangażowania się 
w popieranie takiego kandydata" - powiedział PAP Bronisław 
Komorowski. Wg Komorowskiego, decyzję o sposobie wyłonienia 
kandydata na prezydenta AWS ma podjąć 7 kwietnia na posiedzeniu 
Rady Krajowej AWS. 
#003632
27 kwietnia prezydent Aleksander Kwaśniewski ma stawić się w 
sądzie jako  ostatni świadek w sprawie wytoczonej przez liderów 
SdRP tygodnikowi "Wprost" o ochronę dóbr osobistych - 
poinformowała PAP rzeczniczka sądu do spraw cywilnych Irena 
Kudiura. Liderzy Socjaldemokracji RP - partii, która rozwiązała 
się w czerwcu 1999 - pozwali  dziennikarzy i redaktora naczelnego 
"Wprost" po publikacjach nt. majątku Socjaldemokracji.  W 
artykułach pt. "Lewa kasa" i "Pralnia SdRP" napisano, że na 
początku 1990 Kwaśniewski (ówczesny szef SdRP), Leszek Miller i 
Wiesław Huszcza (ówczesny skarbnik) ukryli równowartość 7,5 mln 
dolarów z funduszów b. PZPR. Wg tygodnika, pieniądze te 
ulokowano w Zespole Adwokackim u mecenasa Mirosława Brycha, 
następnie miały zostać przewiezione do Szwajcarii i ostatecznie 
rozdysponowane między kilka firm i fundacji. Liderzy SdRP: Leszek 
Miller, Krzysztof Janik, Tadeusz Iwiński i Janusz Zemke domagają 
się przeprosin oraz wpłacenia 30 tys. zł na rzecz jednego z 
łódzkich domów dziecka.
#003633
Już ponad 200 górników strajkuje w Zakładzie Wydobywczym 
Surowców Mineralnych "Jadwiga" w Zabrzu. W poniedziałek protest 
575 m pod ziemią rozpoczęło 80 osób. Domagają się gwarancji 
zatrudnienia po likwidacji kopalni. Wydobycie węgla w kopalni ma 
się zakończyć w połowie roku.  Górnicy chcą gwarancji na piśmie, 
że zwolnieni znajdą zatrudnienie w innych zakładach.
#003634
Blisko stu związkowców z radomskich Zakładów Metalowych 
"Łucznik" protestowało w Warszawie przed Kancelarią Premiera i 
Sejmem. Domagali się zamówień rządowych na broń i wypłat 
zaległych pensji. Złożyli w Kancelarii Premiera petycję 
podpisaną przez 20 tys. mieszkańców Radomia, w której wyrażono 
poparcie dla postulatów "Łucznika" i prośbę o utrzymanie miejsc 
pracy w zakładzie. Odpis petycji przekazano do Sejmu. 
We wtorek premier Jerzy Buzek zadeklarował, że w "Łuczniku" 
będzie kupowana broń dla policji. Zdaniem premiera, broń będzie 
kupowana przez trzy lata, co "w dużym stopniu stawia ten zakład 
na nogi i pozwoli mu funkcjonować".
#003635
"Ta cała akcja na mnie - to wielka kompromitacja wymiaru 
sprawiedliwości" - mówił dziennikarzom we Wrocławiu, po 
wypuszczeniu na wolność Andrzej Lepper, przewodniczący 
Samoobrony. Lepper będzie się domagać dymisji Hanny Suchockiej, 
minister sprawiedliwości oraz pociągnięcia do odpowiedzialności 
sędziego sądu rejonowego w Łodzi oraz tamtejszego rzecznika 
prasowego. Zdaniem przewodniczącego, Suchocka nie panuje nad 
resortem, którym kieruje. 
Łódzki Sąd Rejonowy na posiedzeniu niejawnym uchylił - na 
wniosek obrońców Leppera - postanowienie o poszukiwaniu go
listem gończym i tymczasowym aresztowaniu na trzy miesiące. Sąd 
zdecydował o zastosowaniu wobec niego mniej dolegliwego środka 
zapobiegawczego, jakim jest dozór policji i zobowiązał go do 
stawiania się raz w tygodniu w komisariacie policji właściwym ze 
względu na miejsce zamieszkania. 
#003636
Powstałe po rozpadzie AWS w Radzie Warszawy ugrupowanie "Zgoda 
Warszawska" opowiada się za wprowadzeniem w stolicy "zarządu 
fachowców". Za fachowca nie uznaje jednak obecnego prezydenta 
Warszawy Pawła Piskorskiego. 
#003637
W dwóch sprawach Trybunał w Strasburgu uznał, że Polska 
naruszyła postanowienia Europejskiej Konwencji Praw Człowieka i 
nakazał wypłatę odszkodowań, zarówno Witoldowie Litwie, jak 
Janinie Lewickiej. Litwa skarżył się, że został bezprawnie 
zatrzymany w izbie wytrzeźwień na ok. sześć godzin. 
Natomiast sprawa Lewickiej przeciwko Telekomunikacji Polskiej 
dotyczyła przewlekłości postępowania cywilnego (ok. 5 lat).
#003638
Tygodnik "Le Soir Illustre" po raz drugi przeprosi w tym 
tygodniu za zamieszczony przed dwoma tygodniami podpis pod 
zdjęciem Jana Pawła II, sugerujący, że to Polska wymyśliła obozy 
zagłady. "Papież wywodzący się z kraju, który wymyślił 
Auschwitz, poprosił w imieniu Kościoła o przebaczenie za 
antysemityzm" - brzmiał podpis, który wywołał oburzenie Polaków 
w Belgii. 
#003639
Marszałek Sejmu Maciej Płażyński, który przebywa z dwudniową 
wizytą do USA, spotkał się z kongresmenami, przedstawicielami 
administracji i Polonii amerykańskiej. Jednym z głównych wątków 
podróży marszałka jest sprawa sprowadzenia do Polski prochów 
byłego premiera rządu RP na wychodźstwie Stanisława 
Mikołajczyka. 
W Kongresie USA marszałek Płażyński spotkał się m.in. z 
demokratyczną senator Barbarą Mikulski z Maryland, znaną 
przyjaciółką Polski na Kapitolu, oraz z konwentyklem członków 
Kongresu reprezentujących wyborców pochodzących z Europy 
Środkowej i Wschodniej. 
#003640
Prawicowi radykałowie z RFN są skłonni częściej niż niegdyś 
stosować przemoc, szczególnie wobec cudzoziemców - wynika z 
raportu Urzędu Ochrony Konstytucji, który przedstawił w Berlinie 
szef MSW - Otto Schily.
W Niemczech liczba wybryków z zastosowaniem przemocy wzrosła 
w ubiegłym roku w porównaniu z r. 1998 o 5,4 proc.- do 746 
przypadków. 60 proc. tych czynów motywowana była wrogością do 
cudzoziemców. Schily podkreślił, że prawie połowa takich 
wybryków  wydarzyła się w Niemczech Wschodnich - na terenie b. 
NRD, chociaż mieszka tam tylko 21 proc. obywateli całych Niemiec.
#003641
Prezydent Leonid Kuczma powołał komisję międzyresortową, która 
zajmie się kompleksowym rozwiązywaniem spraw związanych z 
zamknięciem elektrowni atomowej w Czarnobylu. Odpowiedni dekret 
prezydenta opublikowano we wtorek. Szefem komisji został były 
przewodniczący Rady Bezpieczeństwie Narodowego i Obrony 
Wołodymyr Horbulin. 
#003642
Zbrodnie popełnione przez Rosję w Czeczenii mogą stać się 
powodem zawieszenia jej członkostwa w Radzie Europy, a nawet 
postawienia przed sądem pod zarzutem łamania praw człowieka. Z 
wnioskiem w tej sprawie wystąpił Komitet Polityczny Rady Europy. 
Jego sugestie zostaną rozpatrzone w czwartek na plenarnej sesji 
Zgromadzenia Parlamentarnego Rady Europy. 
Tymczasem Międzynarodowa Federacja Praw Człowieka (FIDH) i 
rosyjskie stowarzyszenie Memoriał przedstawiły w Strasburgu 
raport na temat zbrodni wojennych i przeciwko ludzkości, 
dokonanych przez Rosjan w Czeczenii. 
O przestrzeganie praw człowieka przez Rosję apelowała też w 
Moskwie, kończąc swą wizytę w Rosji, Wysoka Komisarz ONZ ds. 
praw człowieka Mary Robinson. Jej zdaniem, międzynarodowa 
społeczność powinna podjąć jakieś kroki w związku z 
niewywiązywaniem się rosyjskich władz ze zobowiązań dotyczących 
przestrzegania praw człowieka, a także w związku z sytuacją 
uchodźców na Północnym Kaukazie. Mary Robinson przedstawiła 
propozycję utworzenia niezależnej międzynarodowej komisji 
śledczej do spraw naruszania praw człowieka w Czeczenii. 
#003643
Przywódca rosyjskich komunistów Giennadij Ziuganow powiedział,
że złożył wniosek do Centralnej Komisji Wyborczej i Prokuratury 
Generalnej domagając się rewizji wyników wyborów prezydenckich.
Na konferencji prasowej mówił o "wielkich nieprawidłowościach" 
podczas wyborów i "całkowitym sfałszowaniu ich wyników w 9 
regionach".
#003644
Komisja Europejska określiła mianem bzdury doniesienia mediów 
niemieckich, jakoby w toku był "przewrót pałacowy", zmierzający 
do obalenia jej przewodniczącego Romano Prodiego.
Mówiąc do setek dziennikarzy na codziennym briefingu, rzecznik 
Komisji Jonathan Faul zapewniał, że Prodi pewnie kieruje sprawami 
Europy. Oświadczył, że wyniki Prodiego, który przewodniczącym 
Komisji został siedem miesięcy temu, są bez zarzutu, a pogłoski, 
jakoby dwaj brytyjscy komisarze unijni - Neil Kinnock i Chris 
Patten - próbowali wysadzić go z siodła, są bzdurą.
#003645
Libijski przywódca Muammar Kadafi przyjął kilku przywódców 
europejskich podczas szczytu UE-Afryka w Kairze. Następnie 
oświadczył, że szczyt powinien być poświęcony gospodarce, a nie 
demokracji czy prawom człowieka.
"Jeśli chodzi i demokrację i prawa człowieka, to nie sądzę, 
żeby trzeba było omawiać te kwestie na szczycie. To jest szczyt 
poświęcony współpracy między Afryką a Europą" - powiedział 
Kadafi. 
#003646
Japoński rząd podał się do dymisji, aby utorować drogę do 
sprawnego sformowania nowego gabinetu z nowym premierem. 
Dotychczasowy szef koalicyjnego rządu Keizo Obuchi walczy ze 
śmiercią w tokijskim szpitalu, po niedzielnym udarze mózgu i 
zapadnięciu w stan śpiączki.
Za najbardziej prawdopodobnego następcę Obuchiego uważa się 
sekretarza generalnego rządzącej Partii Liberalno-Demokratycznej 
(PLD) Yoshiro Moriego. 
#003647
Ojciec Eliana Gonzalesa otrzymał wizę wjazdową do USA. 
Sześcioletni Kubańczyk, cudem uratowany z katastrofy łodzi z 
uchodźcami w zeszłym roku, przebywa w USA pod opieką krewnych.
#003648
Podczas wtorkowej sesji Giełdy Papierów Wartościowych spadł kurs 
151 spółek, 47 wzrósł, a 21 nie zmienił się, w tym na rynku NFI 
spadły akcje wszystkich funduszy. Notowania akcji BRE SA i 
Optimus SA zostały zwieszone w związku z informacją o planowanym 
zakupie akcji Optimusa przez BRE SA. Notowania akcji obydwu 
spółek zostaną wznowione podczas wtorkowych notowań ciągłych.
Indeks rynku podstawowego WIG spadł o 3,7 proc. i wyniósł 
20.984,0 pkt. 
#003649
Zdaniem analityka DM BOŚ Marka Pokrywki,  potencjał spadkowy 
branży IT nie jest już tak duży, a poprawy koniunktury po 
wtorkowym spadku WIG o 3,7 proc. można spodzewać się już na 
środowym fixingu. "Najbliższe sesje powinny zaowocować 
przynajmniej częściowym odreagowaniem ostatniej dramatycznej 
przeceny" - powiedział Marek  Pokrywka. 
Makler zauważył, że sporym zaskoczeniem dla rynku była 
informacja o zamiarze kupna akcji Optimusa przez BRE i Multico, a 
zwłaszcza warunki tej transakcji. W poniedziałek akcje Optimusa 
notowano po 252 zł, a BRE Banku - po 146 zł. 
Podczas wtorkowego fixingu bardzo duże spadki spółek 
informatycznych zdominowały warszawski parkiet. Indeks tego 
rynku WIG Tele-Info odnotował 7,3 proc. spadek.  WIG20, po 4,3-
proc. zniżce, wyniósł 2.200,6 pkt. 
"Powodem znacznego spadku WIG była informacja o bardzo wysokim 
deficycie obrotów bieżących, znacznie powyżej przewidywań 
analityków, oraz 8-proc. spadek amerykańskiego indeksu Nasdaq" - 
powiedział Pokrywka. Wyprzedaż akcji z branży Tele-Info 
pociągnęła za sobą, po raz kolejny, cały rynek. Zdaniem maklera, 
poprawy takiej sytuacji będzie można oczekiwać, gdy wycena firm 
IT "będzie oparta na ich rzeczywistych zyskach, a nie na 
pokładanych w nich nadziejach". 
#003650
Agencja Rynku Rolnego skupi w 2000 roku 3,3 mln ton pszenicy 
po 480 zł za tonę w systemie bezpośrednich dopłat dla rolników z 
preferencyjnego kredytu skupowego - postanowił rząd. Rząd 
zatwierdził także interwencyjny skup żyta przez ARR w wysokości 
700.000 ton przy cenie minimalnej 330 zł za tonę w 2000 roku. 
#003651
Rząd widzi możliwość utworzenia holdingu "Polski Cukier" SA z 
16 cukrowni wchodzących obecnie w skład trzech spółek cukrowych 
i nie zamierza zwlekać z prywatyzacją pozostałych cukrowni - 
poinformowało CIR w komunikacie. 
#003652
W rokowaniach na temat liberalizacji handlu rolnego w ramach 
Światowej Organizacji Handlu (WTO) Polska będzie zajmować 
"ostrożne" stanowisko - zapowiedział przedstawiciel naszego kraju 
przy WTO, Tomasz Jodko. 
#003653
Naukowcy szacują, że w Polsce należałoby stworzyć 2 mln 790 
tys. miejsc pracy do 2006 r., aby ograniczyć bezrobocie do 
minimalnego poziomu 6 proc. Ich zdaniem, te miejsca pracy mogą 
powstać tylko w małych i średnich przedsiębiorstwach. 
#003654
Złoty osłabł o 0,6 proc. i spadł do poziomu 4,7 proc. 
odchylenia od parytetu - poinformował dealer BPH SA Marek 
Gackowski. 
#003655
Narodowy Bank Polski ustalił kurs referencyjny złotego do 
dolara na 4,1899, wobec 4,1343 w poniedziałek, a do euro - na 
4,0009, wobec 3,9336 w poniedziałek. 
#003656
Na koniec 2000 roku deficyt w obrotach bieżących spadnie do 
7,2-7,4 proc. PKB z 7,6 proc. w 1999 roku - analitycy CDM Pekao 
SA, Iwona Pugacewicz-Kowalska i Witold Chuść, podtrzymali swoją 
prognozę w ostatnim raporcie. 
#003657
Anna i Roman Kluskowie zawarli przedwstępną umowę sprzedaży na 
rzecz BRE i jego podmiotów zależnych oraz Zbigniewa Jakubasa 
łącznie 1.843.400 akcji Optimusa SA za łączną sumę 261.762.800 
zł. 
#003658
Roman Kluska, prezes Optimusa SA, powiedział, że powodem 
decyzji o sprzedaży 1.843.400 akcji spółki był zamiar 
poprawienia strategii zarządzania Optimusem w okresie wyzwań 
nowej gospodarki. 
#003659
Elektrim SA podpisał umowę zakupu za 1 mln 500 tys. USD 
60 proc. kapitału firmy teleinformatycznej CT Creative Team Sp.  
z o.o. od dwóch osób fizycznych. 
#003660
170 tys. ton ziemniaków chce skupić w tym oku Przedsiębiorstwo 
Przemysłu Spożywczego PEPEES w Łomży, największa firma branży 
ziemniaczanej w regionie północno-wschodnim. Umowy 
kontraktacyjne zawarła z 6 tys. rolników. 
#003661
Polski Koncern Naftowy uważa, że kwota, jaką zapłaci węgierski 
MOL za 36,2 proc. Slovnaftu, jest zbyt wysoka i nie do przyjęcia. 
#003662
Energopol-Południe SA planuje przeznaczyć na wypłatę dywidendy 
za 1999 rok 880 tys. zł brutto, czyli 40 gr na akcję. 
#003663
Ok. 50 mln zł zainwestuje spółka Maspex z Wadowic w tyskiej 
części Katowickiej Specjalnej Strefy Ekonomicznej - poinformował 
rzecznik Maspeksu PAP Witold Deja. Firma buduje tam nowy zakład. 
#003664
LDC SA wezwała do sprzedaży 1.380.000 akcji Drosed SA, co 
stanowi 75 proc. kapitału akcyjnego i głosów na WZA spółki, po 
60 zł za akcję - poinformował DM BIG-BG, pośredniczący w 
wezwaniu. 
#003665
"Tygrys Bałtyku czeka na was" - tak zachęcali polskich 
biznesmenów do inwestowania na Litwie przedstawiciele litewskich 
organizacji gospodarczych podczas spotkania w Krajowej Izbie 
Gospodarczej.
#003666
Ministerstwo Finansów zaoferuje na następnym przetargu 
obligacji - w środę, 12 kwietnia - papiery dziesięcioletnie o 
zmiennej stopie procentowej (DZ0110) o wartości 200 mln zł. 
#003667
Posłowie z podkomisji ds. sektora banków i ubezpieczeń 
domagają się przywrócenia na urząd prezesa PZU SA Władysława 
Jamrożego - wynika z oświadczenia podpisanego przez trzech 
posłów AWS z tej podkomisji, uzyskanego przez PAP. 
#003668
Powstanie Komisja Nadzoru Ubezpieczeniowego, organ wydający 
licencje ubezpieczeniowe oraz mający prawo weta wobec kandydatur 
na prezesów towarzystw ubezpieczeniowych - postanowił rząd 
przyjmując pakiet ustaw ubezpieczeniowych. 
#003669
Przedstawiciele zarządu Krakowa, Europejskiego Banku Odbudowy i 
Rozwoju oraz Europejskiego Banku Inwestycyjnego podpisali nową 
umowę o udzieleniu gminie Kraków 90 mln euro kredytu na 
inwestycje komunikacyjne.
#003670
Węgry wyeksportowały w zeszłym roku więcej niż Polska do 11 
państw tworzących trzon Unii Europejskiej ze wspólną walutą euro 
- wynika z danych biura statystycznego UE (Eurostat), 
opublikowanych w Brukseli.
#003671
Prezes zarządu firmy Microsoft Bill Gates zapowiedział, że 
przeciwstawi się decyzji waszyngtońskiego sądu, który dzień 
wcześniej uznał, iż firma ta złamała ustawę antymonopolową.
#003672
Jest jeszcze za wcześnie na oceny, jak werdykt waszyngtońskiego 
sądu zmieni strategię rozwoju w "Krzemowej Dolinie" i innych 
centrach ważnych dla przemysłu komputerowego - uważają analitycy. 
#003673
Oficjalna Agencja Prasowa OPEC (OPECNA) podała, że koszyk 
siedmiu gatunków ropy kosztował w poniedziałek 23,96 USD za 
baryłkę (159 l), podczas gdy w piątek za baryłkę płacono 24,46 USD.
#003674
Na tokijskiej giełdzie spadła wartość większości akcji,  
wzrósł natomiast kurs dolara amerykańskiego.
#003675
Rosyjski prezydent-elekt Władimir Putin zaapelował podczas 
spotkania z szefami Sądu Konstytucyjnego i ministerstwa 
sprawiedliwości o przygotowanie projektu ustawy o prywatnej 
własności ziemi na cele rolne. 
#003676
Unia Europejska zaproponuje kandydatom, w tym Polsce, cztery 
spotkania konsultacyjne do końca czerwca, w tym jedno na 
szczeblu szefów dyplomacji, w sprawie dyskutowanej w Unii reformy 
jej instytucji.
#003677
Wraz z wejściem do wspólnego rynku Polska zostanie objęta 
wszystkimi - w tym także zawartymi ostatnio - umowami handlowymi 
UE. Poinformował o tym Brukseli portugalski sekretarz stanu do 
spraw europejskich Francisco Seixas da Costa. 
#003678
Na tokijskiej giełdzie we wtorek spadła wartość większości 
akcji - wzrósł natomiast kurs dolara amerykańskiego.
#003679
Prezydent Leonid Kuczma powołał komisję międzyresortową, która 
zajmie się kompleksowym rozwiązywaniem spraw związanych z 
zamknięciem elektrowni atomowej w Czarnobylu.
#003680
W Korei Południowej rozszerza się epidemia pryszczycy - 
groźnej dla zwierząt zakaźnej choroby. We wtorek władze 
południowokoreańskie podjęły decyzję o zamknięciu do odwołania 
większości rynków mięsnych na terenie całego kraju.
#003681
Światowa prapremiera opery "The Music Programme" Roxanny 
Panufnik odbędzie się w piątek w warszawskiej Operze Narodowej. 
"The Music Programme" jest jednoaktową operą kameralną do 
libretta Paula Micou. Jej akcja toczy się na obozie muzycznym 
zorganizowanym przez ONZ w dżungli afrykańskiej. Roxanna 
Panufnik bawi się konwencją klasycznej opery, jak uważa Waldemar 
Dąbrowski, dyrektor naczelny Teatru Wielkiego-Opery Narodowej. 
"+The Music Programme+ jest przypowieścią o tym, co nam się może 
zdarzyć przy wchodzeniu do Unii Europejskiej. Opera ma wyraźne 
osadzenie społeczne" - powiedział. W przedstawieniu wezmą udział 
soliści - Heather Shipp, Hal Cazalet, Piotr Nowacki, Hyacinth 
Nicholls, Jonathan Peter Kenny, Ling Qiang Xu i Adam Kruszewski -
oraz orkiestra. Autorką scenografii jest Małgorzata Szczęśniak, 
a choreografii - Wojciech Misiuro. Kolejne spektakle zaplanowano 
9 i 11 kwietnia, a zaraz potem przedstawienie pojedzie do 
Anglii, gdzie zostanie zaprezentowane w Covent Garden. 
#003682
W Bazylice Mariackiej odbędzie się w sobotę premiera oratorium 
Jana Kantego Pawluśkiewicza "Droga, Życie, Miłość. O Męce i 
Zmartwychwstaniu Pana". Utwór jest poświęcony misterium 
Wielkiego Tygodnia."To największe, najtrudniejsze, a dla mnie 
najistotniejsze z dotychczasowych przedsięwzięć" - mówi 
kompozytor. W krakowskim koncercie uczestniczyć będzie 270 osób, 
w tym 93-osobowa orkiestra filharmoników, orkiestra dęta Kopalni 
Węgla Kamiennego "Staszic", 130 chórzystów i 6 solistów, m.in. 
Elżbieta Towarnicka, Jagna Jędrzyńska, Justyna Steczkowska, 
Grzegorz Turnau i Zbigniew Wodecki. Słowa oratorium napisał 
Leszek Aleksander Moczulski. Wykorzystano także fragmenty 
"Psalmu pokutnego" Marka Skwarnickiego" i XVI-wieczne pieśni 
oraz hymn.  W połowie kwietnia oratorium zostanie wykonane w 
Warszawie, zaś w czerwcu w Nowym Sączu. Niewykluczone, że 
odbędą się także koncerty za granicą. 
#003683
Kwietniowe spotkania w Salonie Pisarzy warszawskiej Biblioteki 
Narodowej zainaugurował redaktor "Nowych Książek" Tomasz 
Łubieński. "Jednym z atutów polskiej kultury jest jej 
prowincjonalność" - powiedział pisarz. Spotkanie Łubieński 
rozpoczął od przeczytania czterech pierwszych tercyn "Boskiej 
Komedii" Dantego, której tłumaczeniem zajmował się przez kilka 
lat. Tekst Dantego wprowadził tłumacza w świat włoskiego 
średniowiecza. "Z tej perspektywy polska kultura jest bardzo 
wtórna i prowincjonalna. My ciągle jeszcze aspirujemy do zajęcia 
miejsca w światowej kulturze. Trzeba jednak przyznać, że polska 
prowincjonalność bywa pełna uroku, na przykład takie zjawiska 
jak wileński barok" - powiedział. 
Z drugiej strony, przyznał eseista, przez ostatnie kilkadziesiąt 
lat w polskiej kulturze działo się bardzo wiele dobrego. "Może 
dlatego, że świat kultury był dla społeczeństwa takim wentylem 
bezpieczeństwa - jedynym azylem względnej swobody wypowiedzi". 
#003684
Artysta malarz Leon Tarasewicz otrzymał Nagrodę Fundacji 
Nowosielskich. 
#003685
Wystawa francuskiego rzemiosła artystycznego rozpoczęła w 
Poznaniu 10. Dni Kultury Francuskiej. Wydarzeniem Dni będzie 
wystawa fotografii Henri Cartier-Bressona, jednego z 
najwybitniejszych fotoreporterów i portrecistów świata. 
#003686
Codzienne ubrania noszone w Chinach i odzież przeznaczoną na 
uroczyste okazje oglądać można od wtorku w lubińskim Centrum 
Kultury "Muza". 
#003687
Marian Oleksiak z Ukrainy otrzymał Grand Prix na rozstrzygniętym 
w Przemyślu IV Międzynarodowym Biennale Malarstwa Euroregionu 
Karpaty "Srebrny Czworokąt.
#003688
Koncertem Dave Liebman Quartet rozpocznie się w środę w Poznaniu 
festiwal Era Jazzu 2000. Przez sześć dni fani jazzu będą mogli 
posłuchać  m.in. Lee Konitza, Archie Sheppa, Jamesa "Blood" 
Ulmera oraz Abbey Lincoln. 
#003689
Sobotnia "Gala Niżyńskiego" w warszawskiej Operze Narodowej 
upamiętni przypadającą tego dnia 50. rocznicę śmierci słynnego 
tancerza.
#003690
Z kosmodromu Bajkonur we wtorek rano o godzinie 7.01 czasu 
polskiego wystartował statek kosmiczny Sojuz-TM, na którego 
pokładzie znajdują się kosmonauci, udający się na stację 
orbitalną Mir.
Dwaj kosmonauci rosyjscy Siergiej Zaletin i Aleksandr Kaleri 
przeprowadzą na stacji orbitalnej konieczne remonty. 
Bezpośrednio po starcie obaj kosmonauci poinformowali centrum w 
Bajkonurze, że lot przebiega normalnie i czują się doskonale. 
#003691
Sukcesem zakończyła się pionierska w Polsce 
operacja zamknięcia zbyt szerokiego przewodu tętniczego tzw. 
korkiem Amplatzera u dwuletniej dziewczynki. 
#003692
Polska Akademia Nauk i Niemieckie Towarzystwo im. Maxa Planca 
utworzą wspólne grupy badawcze młodych naukowców, prowadzące 
prace z dziedziny biologii komórkowej. 
#003693
Trzy miesiące po zgonie 23-letniej kobiety w wyniku zarażenia 
wirusem lassa w Niemczech zmarł na wirusową gorączkę kolejny 
pacjent. 
#003694
Dodatki do telefonów komórkowych, które umożliwiają posługiwanie 
się nimi bez pomocy rąk, zwiększają napromieniowanie, na które 
narażeni są użytkownicy - twierdzi brytyjskie Stowarzyszenie 
Konsumentów.
#003695
Wirtualna szkoła wyższa powstaje w Bawarii. W realizacji 
projektu uczestniczy 20 bawarskich uczelni. Nauka online ma się 
rozpocząć w połowie maja. Wirtualna szkoła wyższa zaoferuje via 
Internet 40 różnych zajęć z zakresu medycyny, ekonomii, 
informatyki i nauk technicznych. Każdy student wirtualnej 
uczelni otrzyma specjalnie zaprogramowaną kartę, która - po 
włożeniu do czytnika podłączonego do komputera - otworzy przed 
nim wrota tej akademii. 
#003696
Jest jeszcze za wcześnie na oceny, jak werdykt waszyngtońskiego 
sądu zmieni strategię rozwoju w "Krzemowej Dolinie" i innych 
centrach ważnych dla przemysłu komputerowego - uważają 
analitycy. Ale wielu ludzi, którzy przez lata walczyli z 
Microsoftem uważa, że jest to szansa dla innych firm 
komputerowych. Uważają oni, że tak, jeśli największy na świecie 
amerykański koncern komputerowy zostanie przykładnie ukarany. 
Jean-Louis Gassee, wieloletni krytyk Microsoftu, obecnie prezes 
małej firmy komputerowej, uważa, że werdykt sądu będzie poważnym 
psychologicznym "doładowaniem" dla wielu firm w "Dolinie 
Krzemowej". 
Fortuny wielu europejskich firm komputerowych mogłyby znacznie 
wzrosnąć, jeśli ograniczonoby działalność Microsoftu - oceniają 
analitycy. Tony Picardi, wiceprezes Global Software z Framingham 
(USA) jako przykład wymienia niemiecką firmę Webfair AG, 
specjalizującą się w produkcji oprogramowania dla biznesu, czy 
też brytyjski Psion Plc. Analitycy oceniają, że ciągłe problemy, 
jakie ma Microsoft z prawem, doprowadzą w ciągu najbliższych 
tygodniu do zastoju i osłabienia notowań akcji koncernu. 
#003697
Właściciel koncernu komputerowego Microsoft Corp. Bill Gates 
zapowiedział, że przeciwstawi się decyzji waszyngtońskiego sądu, 
który dzień wcześniej uznał, iż firma ta złamała ustawę 
antymonopolową.
#003698
Na karę sześciu i pół roku więzienia skazał Sąd Okręgowy w 
Krakowie 20-letniego Pawła M., ps. "Misiek", oskarżonego o 
zranienie włoskiego piłkarza Dina Baggio, łapówkarstwo i udział 
w zamieszkach na stadionie.
Sąd uznał, że wina Pawła M. została udowodniona i ponosi on
odpowiedzialność za zranienie włoskiego piłkarza Dino Baggio i
inne zarzucane mu przestępstwa. Wysoki wyrok powinien być -
zdaniem sądu - środkiem wychowawczym dla Pawła M. oraz sygnałem
dla innych, że tego typu zachowania nie będą tolerowane. Sąd 
orzekł także przepadek 5,2 tys. zł, którymi Paweł M. usiłował 
przekupić funkcjonariuszy.
#003699
Sąd Apelacyjny w Warszawie uniewinnił Henryka R. - zwanego przez 
prasę "Łomiarzem" - z zarzutu dwóch napadów dokonanych w 
stolicy. R. pozostanie jednak w więzieniu do 2008 r., bo 
prawomocnie skazany jest za inny napad.
#003700
36-letni Zdzisław C., oskarżony o próbę zabójstwa dwojga 
właścicieli kantoru w Sopocie i kradzież ok. 150 tys. zł. nie 
przyznaje się do winy.
#003701
Przed Sądem Okręgowym w Krakowie rozpoczął się proces czwórki 
młodych mężczyzn, którym prokuratura zarzuca kradzież samochodu, 
a jednemu z nich brutalne zabójstwo właściciela auta i 
usiłowanie zabójstwa jego kolegi.
#003702
Na karę 12 lat więzienia i 4 lata pozbawienia praw publicznych 
Sąd Okręgowy w Opolu skazał we wtorek 22-letniego Ireneusza J. 
za dokonanie gwałtu ze szczególnym okrucieństwem i usiłowanie 
zabójstwa.
#003703
Dwóch kaprali z 25. Brygady Kawalerii Powietrznej w Tomaszowie 
Mazowieckim (Łódzkie), którzy zmusili dwóch żołnierzy do 
wypalenia papierosów przez rurę maski przeciwgazowej, oskarżono 
o fizyczne znęcanie się nad podwładnymi.
#003704
Sąd w Nowym Sączu aresztował na trzy miesiące dwóch młodych 
mieszkańców miasta podejrzanych o doprowadzenie swego kolegi z 
grupy satanistycznej do próby samobójstwa..
#003705
Kobietę i mężczyznę, podejrzanych o wszczynanie fałszywych 
alarmów bombowych w szpitalach w Piekarach Śląskich, zatrzymała 
policja. W styczniu tego roku z jednego ze szpitali ewakuowano 
wszystkich pacjentów.
#003706
Na kary od wysokiej grzywny do 10 lat więzienia skazał Sąd 
Okręgowy w Łodzi 18 osób za udział w dwóch grupach 
przestępczych, handlujących narkotykami w łódzkich pubach oraz 
zajmujących się wymuszeniami i rozbojami.
#003707
Na kary 3,5 oraz 4,5 roku więzienia skazał białostocki sąd 
kobietę i mężczyznę, których zatrzymano na lotnisku we 
Franfurcie nad Menem podczas próby przemytu blisko 9 kg haszyszu 
wartości prawie 264 tys. zł. 
#003708
Policja wzmacnia ochronę dwóch najpoważniejszych procesów 
toczących się w białostockim sądzie. W przyszłym tygodniu przez 
pięć dni zamknięty będzie, od rana do wieczora, odcinek ulicy 
przed budynkiem sądu.
#003709
Amerykański multimiliarder Bill Gates ofiarował Narodom 
Zjednoczonym 57 milionów USD na walkę z AIDS - poinformowali we 
wtorek przedstawiciele ONZ.
Pieniądze te mają pomóc w finansowaniu kampanii uświadamiającej 
wśród młodzieży w Botswanie, Ghanie, Ugandzie i Tanzanii. 
Kampania ostrzegania przed zagrożeniem wirusem HIV i 
zapobiegania zarażeniom jest w tych krajach prowadzona od kilku 
lat i daje już pozytywne wyniki - spadek liczby zarażeń.
Pieniądze przekazała Narodom Zjednoczonym fundacja założyciela 
Microsoftu i jego małżonki Melindy, zarządzana przez ojca Billa 
Gatesa.
Fundacja dysponuje 21 miliardami dolarów, co oznacza, że jest 
jedną z największych instytucji charytatywnych na świecie. 
#003710
W 11 miastach Polski zostanie umieszczonych 500 billboardów 
przedstawiających osoby niepełnosprawne w celu uświadamienia 
społeczeństwu ich trudności, zaś Warszawa zyskała nową publikację 
- przewodnik dla mających problem z poruszaniem się.
#003711
Kopalnia Soli w Wieliczce zdobyła nagrodę Grand Prix na 
odbywających się pod patronatem UNESCO IV Międzynarodowych 
Targach Turystycznych TOUR-EXPO 2000 w Toruniu.
#003712
Dopiero w 2001 roku będzie usunięte zagrożenie, jakie dla 
środowiska naturalnego stwarza nieczynna od kilku lat kopalnia 
siarki Basznia w woj. podkarpackim.
#003713
Gmina Wyznaniowa Żydowska z Bielska-Białej zamierza odzyskać 
kamienicę, w której przed wojną znajdowała się siedziba Gminy 
Żydowskiej w Białej.
#003714
We wtorek przypada ostatni dzień 1420 roku według kalendarza 
muzułmańskiego. 
#003715
Ponad połowa moskiewskiej młodzieży chciałaby powrotu do dawnych 
granic swego państwa - z czasów Związku Radzieckiego lub 
carskiej Rosji. 
#003716
Na karę sześciu i pół roku więzienia skazałwe wtorek Sąd 
Okręgowy w Krakowie 20-letniego Pawła M., ps. "Misiek", 
oskarżonego o zranienie włoskiego piłkarza Dina Baggio, 
łapówkarstwo i udział w zamieszkach na stadionie.
#003717
Legia Daewoo Warszawa została pierwszym finalistą piłkarskiego 
Pucharu Ligi. W rewanżowy meczu 1/2 finału Legia zremisowała na 
wyjeździe z Pogonią Szczecin 1:1 i awansowała do finału dzięki 
zwycięstwu w pierwszym spotkaniu 4:0. 
#003718
Polski Związek Piłki Nożnej oficjalnie poinformował we wtorek, 
że towarzyski mecz reprezentacji Polski z Finlandią, odbędzie 
się 26 kwietnia na stadionie poznańskiego Lecha. Początek 
spotkania o godzinie 20.00. 
#003719
Paweł Blehm (Polonia PLUS GSM Warszawa) i Edyta Andrzejewska 
(KOK Świt Krzeszowice) zajmują pierwsze miejsca po siedmiu 
rundach rozgrywanych w Trzebini mistrzostw Polski szachistów do 
20 lat.
#003720
Z medalowymi szansami udały się do Budapesztu polskie 
zawododniczki w stylu wolnym, gdzie od czwartku do niedzieli 
rywalizować będą o medale zapaśniczych mistrzostw Europy. 
Równolegle trwać będą mistrzostwa Europy mężczyzn w tym samym 
stylu. W reprezentacji Polski znalazły się: Marta Wojtanowska - 
46 kg, Elżbieta Stryczek - 56, Małgorzata Bassa -62, Ewelina 
Pruszko - 68, Edyta Witkowska - 75 kg.
#003721
W finale Euroligi koszykarek zagrają CJM Bourges i SCP 
Rużemberok. W półfinałach turnieju Final Four, który odbywa się 
w Rużemberoku, zawodniczki Bourges wygrały z Dynamo Moskwa 
58:55, natomiast broniący tytułu zespół gospodarzy pokonał 
Gambrinus Brno 63:55 (35:30). 
#003722
Włoch Danilo di Luca z grupy Cantina Tollo wygrał drugi etap 
kolarskiego wyścigu Dookoła Kraju Basków, o długości 190 km z 
Onate do Tragaran. Dzięki temu zwycięstwu Di Luca objął 
prowadzenie w klasyfikacji generalnej.
#003723
Obydwa wtorkowe mecze 1/4 finału piłkarskiej Ligi Mistrzów 
zakończyły się remisami. Real Madryt zremisował bezbramkowo z 
Manchesterem United, natomiast spotkanie FC Porto z Bayernem 
Monachium skończyło się wynikiem 1:1. Rewanże  19 kwietnia.   
#003724
FC Barcelona i Lazio Rzym są faworytami środowych meczów 
ćwierćfinałowych piłkarskiej Ligi Mistrzów. Bercelona zagra na 
wyjeździe z Chelsea Londyn, a Lazio gościć będzie na stadionie w 
Walencji.
#003725
Słowacja zremisowała 4:4 z Niemcami w towarzyskim meczu w 
hokeju na lodzie, rozegranym we wtorek wieczorem w Trnavie. 
Drużyna Niemiec występować będzie w mistrzostwach świata grupy B 
w Katowicach (12-21 kwietnia).
#003726
Piłkarz włoskiego Interu Mediolan, Brazylijczyk Ronaldo będzie 
gotów do gry w przyszłym tygodniu, w meczu o Puchar Włoch z 
Lazio, po 4 miesiącach nieobecności na boisku spowodowanej 
kontuzją kolana - poinformowano we wtorek w Mediolanie. 
#003727
W niemieckim Muenster rozpoczęły się 8. mistrzostwa świata 
reprezentacji wojskowych w hokeju na trawie. Zespół Wojska 
Polskiego, oparty na zawodnikach mistrza Polski - Grunwaldu 
Poznań, w pierwszym meczu pokonał Holandię 6:0 (5:0).
#003728
Nie jest wykluczony protest rdzennej ludności Australii, 
Aborygenów w Uluru, ich świętym miejscu, położonym na terenie 
parku narodowego, Ayers Rock, przez który wiedzie trasa pochodni 
olimpijskiej do Sydney, poinformowała przedstawicielka władz 
parku. 
#003729
Jeden z najbardziej doświadczonych australijskich zapaśników, 
37-letni Cris Brown został zdyskwalifikowany dożywotnio - 
poinformował Australijski Komitet Olimpijski. Powód: handel 
narkotykami. Brown reprezentował Australię we wszystkich 
Igrzyskach Olimpijskich od 1980 roku. Najlepsza lokata - czwarte 
miejsce w Los Angeles - 1994.  W 1993 sąd udowodnił mu handel 
amfetaminą, a władze ukarały go dwuletnią dyskwalifikacją.
#003730
Ciśnienie będzie się wahać, a po południu zacznie rosnąć i
w południe w Warszawie wyniesie 986 hPa.
Na Górnym Śląsku, w Małopolsce i miejscami w centrum pochmurno z 
opadami deszczu, na Pogórzu intensywnymi. W pozostałej części 
kraju zachmurzenie umiarkowane i duże z przelotnymi opadami 
deszczu, w Wielkopolsce i na Dolnym Śląsku możliwe burze. 
Jedynie na Mazurach i Suwalszczyźnie przez większą część dnia 
pogodnie. Temp. maks. od 9 st. na Wybrzeżu Zachodnim do 17 st. 
na krańcach wschodnich. Wiatr słaby i umiarkowany, zmienny z 
przewagą kierunków północnych.
W Warszawie zachmurzenie umiarkowane wzrastające do dużego. Po 
południu opady deszczu. Temp. maks. 15 st. 
#003731
Mamy najlepsze od wieków stosunki z Niemcami - uważa prezydent 
Aleksander Kwaśniewski. Uczestniczył on w Warszawie w 
inauguracji Kongresu Milenijnego "Tysiąc lat stosunków polsko-
niemieckich". Kongres został zorganizowany przez Stowarzyszenie 
Germanistów Polskich pod honorowym patronatem prezydentów Polski 
i Niemiec.
Prezydent Kwaśniewski dodał, że po raz pierwszy w historii 
Polska i Niemcy "znalazły się w tym samym sojuszu - NATO". 
Powiedział, że nie możemy jednak poprzestać na "wielkiej 
satysfakcji towarzyszącej temu odczuciu". Na co dzień "polsko-
niemieckie porozumienie należy troskliwie podtrzymywać, w jego 
cieple ogrzewać wszelkie struktury współpracy i wzajemnych 
kontaktów".
#003732
Przebywający z wizytą w Polsce prezydent Litwy Valdas 
Adamkus powiedział  w Krakowie, że Polska przez wieki była dla 
Litwy mostem na Zachód. Krakowskich przedsiębiorców, podobnie 
jak warszawskich, zachęcał do inwestowania na Litwie. Powtórzył, 
że stosunki obu państw są najlepsze w historii i wyraził
nadzieję, że w wieku XXI Litwa i Polska będą pełnoprawnymi 
uczestnikami życia międzynarodowego.
#003733
Wbrew zapowiedziom Mariana Krzaklewskiego w tym tygodniu nie 
zbierze się Rada Krajowa AWS, która miała określić tryb 
wyłaniania kandydata Akcji na prezydenta. Wg rzecznika klubu AWS 
Piotra Żaka posiedzenie Rady w tej sprawie odbędzie się 
najwcześniej w przyszłym tygodniu.
W AWS trwa niezmiennie spór, czy kandydata wyłonić w prawyborach, 
czy nie. 
#003734
Warszawska Prokuratura Okręgowa wszczęła śledztwo w sprawie 
domniemanego szantażowania b. szefa Urzędu Kultury Fizycznej i 
Turystyki Jacka Dębskiego. "Dębski był w prokuraturze i złożył 
zeznania. Nie ujawnił jednak, kim miałaby być osoba szantażująca 
go" - powiedziała PAP Julita Sobczyk, rzeczniczka Prokuratury 
Okręgowej w Warszawie.
W wywiadzie opublikowanym 25 lutego w "Gazecie Wyborczej" Dębski 
powiedział, że na przełomie października i listopada 1999 
"wysoki funkcjonariusz AWS" zażądał od niego "kwitów" na 
Aleksandra Kwaśniewskiego i Stanisława Paszczyka, niegdyś szefów 
tego Urzędu. 
#003735
Poseł PSL Marek Sawicki zaprzecza, jakoby ludowcy obiecali AWS 
poparcie dla kandydata Akcji na prezesa Instytutu Pamięci 
Narodowej (IPN) w zamian za poparcie AWS dla ich kandydata na 
członka Krajowej Rady Radiofonii i Telewizji (KRRiT) w 2001.
W przesłanym PAP oświadczeniu Sawicki odniósł się do wypowiedzi 
rzecznika UW Andrzeja Potockiego, który publicznie mówił o takim 
układzie. Wg Sawickiego "obecne targi z AWS" nie są podyktowane 
niechęcią UW do IPN lub "obawą przed ujawnieniem akt, w których 
obywatele znajdą informacje o osobach blisko związanych z UW". 
"Myślę, że chodzi raczej o zapewnienie 7-letniej synekury 
politykowi Unii" - uważa polityk PSL.
"Uważam oświadczenie pana Sawickiego za oszczercze" - odparł 
Potocki. Podtrzymał twierdzenie o układzie między PSL a AWS - 
prezes IPN za członka KRRiT. "O tym układzie mówił mi sam pan 
Sawicki..."
#003736
KPN-Ojczyzna domaga się jak najszybszej dymisji szefa Sądu 
Lustracyjnego Jana Krośnickiego i wskazania jego następcy - 
poinformował jeden z liderów Konfederacji Michał Janiszewski.
W poniedziałek sędzia Krośnicki podał się do dymisji i poprosił 
o przeniesienie do wydziału karnego Sądu Apelacyjnego w 
Warszawie. 
Lider KPN-Ojczyzna Adam Słomka uważa, że rezygnacja sędziego 
Krośnickiego z pełnionej funkcji jest "ucieczką przed 
kompromitacją" w postaci postępowania dyscyplinarnego 
czekającego go - jak mówił - z racji dyspozycyjności w okresie 
stanu wojennego. Wg posła Słomki, sędzia Krośnicki wydał wówczas 
wyroki skazujące w sprawach opozycji demokratycznej. Dlatego - w 
opinii KPN - nie powinien w ogóle pracować w wymiarze 
sprawiedliwości. 
#003737
Wizytacja w Sądzie Rejonowym dla m. st. Warszawy potwierdziła 
zarzuty resortu sprawiedliwości dotyczące rażących zaniedbań w 
nadzorze szefów sądu nad pracą sędziów. Minister sprawiedliwości 
Hanna Suchocka otrzymała już raport z wizytacji w sądach okręgu 
warszawskiego dokonanej przez Sąd Apelacyjny.
Z analizy dokumentu wynika, że przedawnieniem w skali kraju 
zagrożonych jest 0,4 proc. wszystkich spraw. Najwięcej jest ich 
właśnie w warszawskim Sądzie Rejonowym. W przeciętnym Sądzie 
Okręgowym statystyczny czas rozstrzygnięcia sprawy wynosi 6,9 
miesiąca. Średni czas postępowania przed sądem okręgu 
warszawskiego wynosi średnio 22,5 miesiąca, a w Sądzie Rejonowym 
dla m.st. Warszawy - 40 miesięcy. 
#003738
Zdaniem posła PSL Lesława Podkańskiego tylko Polskie Stronnictwo 
Ludowe podaje swoje rzeczywiste dochody w corocznym sprawozdaniu 
finansowym, natomiast inne partie je zaniżają.
Telewizja TVN wyemitowała w środę materiał, w którym przybliżyła 
coroczne sprawozdania finansowe partii politycznych. Wg TVN, w 
ubiegłym roku rekordową kwotę na działalność zebrało PSL - 11 
mln 146 tys. zł. Unia Wolności miała zebrać 3 mln 091 tys. zł, 
SLD 2 mln 688 tys. zł, RS AWS 527 tys. zł, a ZChN 71 tys. zł. 
#003739
Przewodniczący "Samoobrony" Andrzej Lepper złożył u marszałka 
Sejmu Macieja Płażyńskiego "skargę obywatelską" na 
funkcjonowanie w Polsce wymiaru sprawiedliwości. 
Wg minister sprawiedliwości Hanny Suchockiej wtorkowe 
zatrzymanie i uwolnienie Leppera kładzie się cieniem na wymiarze 
sprawiedliwości. Min. Suchocka zapowiedziała zbadanie przesłanek 
podjęcia sądowych decyzji. "Była to typowa decyzja, którą 
oceniamy jako decyzję orzeczniczą, w którą nie może ingerować 
żaden organ administracyjny, w tym także minister".
#003740
Historyk Uniwersytetu Opolskiego Dariusz Ratajczak został 
dyscyplinarnie zwolniony z pracy na uczelni za rozpowszechnianie 
"kłamstwa oświęcimskiego" w książce "Tematy niebezpieczne". 
Komisja orzekająca wydała też trzyletni zakaz zatrudniania go w 
charakterze nauczyciela akademickiego.
Ratajczak zapowiedział złożenie rewizji od decyzji, a orzeczenie 
komisji dyscyplinarnej określił mianem skandalu.
W grudniu sąd rejonowy w Opolu umorzył proces Ratajczaka ze 
względu na "nikłą szkodliwością społeczną czynu" i postawę 
oskarżonego, który w późniejszych wypowiedziach prasowych 
wielokrotnie podkreślał, że nigdy nie negował faktu mordowania 
Żydów w obozach koncentracyjnych.
Na wniosek prokuratora, który nie zgodził się z werdyktem, 14 
kwietnia sprawa Ratajczaka ma wrócić na wokandę opolskiego sądu.
#003741
Tylko 5 proc. Polaków bardzo interesuje się sprawami związanymi 
z integracją europejską - wynika z sondażu Demoskopu. 51 proc. 
uważa, że Polska powinna wstąpić do UE, ale bez specjalnego 
pośpiechu. "Trochę" interesuje się integracją 55 proc. badanych, 
a 34 proc. - w ogóle nie.
#003742
na zaproszenie grupy Europejskiej Partii Ludowej - największego 
klubu poselskiego w Parlamencie Europejskim, zrzeszającego 
deputowanych z partii chadeckich i konserwatywnych 
Piętnastki. Premier ma spotkać się z najwyższymi rangą 
przedstawicielami Komisji oraz Parlamentu Europejskiego i omówić 
stosunki między Polską a UE, stan negocjacji i przygotowań 
Polski do członkostwa w Unii.
#003743
Wybrany w środę na szefa rządu japońskiego Yoshiro Mori zachował 
gabinet w niezmienionym składzie i zapowiedział kontynuację 
reform gospodarczych zainicjowanych przez swego poprzednika, 
ciężko chorego Keizo Obuchiego.
Japonia walczy o wydobycie się z najgorszej recesji w okresie 
powojennym. Tokio zakłada, że rok budżetowy, zakończony 31 marca 
2000, przyniósł jednak niewielki wzrost gospodarczy - o 0,6 proc.
Kluczową postacią w rządzie, architektem strukturalnych reform 
gospodarczych, jest 80-letni Kiichi Miyazawa, były premier, 
obecnie minister finansów.
#003744
Federalna Służba Bezpieczeństwa (FSB) Rosji zatrzymała obywatela 
USA i Rosjanina (nie podano nazwisk), którym zarzuciła 
przekazywanie informacji stanowiących tajemnicę państwową. Wg 
centrum informacyjnego FSB zatrzymany obywatel Stanów 
Zjednoczonych to "szef prywatnej firmy, który wcześniej był 
kadrowym pracownikiem amerykańskiego wywiadu". Zatrzymany wraz z 
nim Rosjanin to "specjalista z dziedziny konstrukcji obronnych 
jednego z moskiewskich przedsiębiorstw". 
Biały Dom oświadczył, że aresztowany Amerykanin był prywatnym 
biznesmenem i nie pracował dla żadnej agencji rządu USA.
Zdaniem obserwatorów, kolejna afera szpiegowska na linii 
Moskwa-Waszyngton może zwiększyć już i tak spore napięcia w 
stosunkach między obu krajami.
#003745
Czeczeńscy bojownicy poinformowali w środę o egzekucji 
dziewięciu rosyjskich żołnierzy-jeńców.
Z komunikatu, jaki przekazali wynika, że stracili ich
o świcie, gdy strona rosyjska nie odpowiedziała na "ofertę ich 
zwolnienia".
Czeczeni domagali się, by w zamian za jeńców Rosjanie 
przekazali im rosyjskiego pułkownika, oskarżonego o zgwałcenie i 
zamordowanie młodej Czeczenki.
#003746
Rząd turecki wycofał projekt poprawki konstytucyjnej, która 
umożliwiłaby 76-letniemu prezydentowi Suleymanowi Demirelowi 
ubieganie się o drugą kadencję. Przedtem turecki parlament, w 
pierwszym głosowaniu, opowiedział się za odrzuceniem tej 
poprawki.  Światowe agencje piszą, że wyniki głosowania są 
poważnym ciosem dla premiera Turcji Bulenta Ecevita, który 
dowodził, że ponowny wybór Demirela jest niezbędny dla 
stabilności kraju.
Premier obawia się, że spór co do następcy Demirela może 
uniemożliwić rządowi wprowadzenie reform gospodarczych i zagrozić 
politycznej stabilności Turcji, która ubiega się o członkostwo w 
Unii Europejskiej.
"Ludzie go nie chcą" - napisał w nagłówku dziennik "Radikal", 
publikując wyniki badania opinii publicznej wskazujące, że 70 
proc. Turków jest przeciwnych ponownemu wyborowi Demirela. 
#003747
Celem negocjacji, pierwszych od siedmiu lat, jest doprowadzenie 
do pełnej normalizacji stosunków między dwoma krajami. 
Bezpośrednio przed pierwszą, środową sesją w stolicy Korei 
Północnej, przewodniczący obu delegacji potwierdzili, iż 
zdecydowanie działać będą na rzecz powodzenia rokowań. Z drugiej 
strony powtórzyli jednak te same argumenty, które przed 
siedmioma laty zadecydowały o zerwaniu rozmów, prowadzonych 
wówczas w Pekinie.
#003748
Poszukiwany przez władze w Zagrzebiu za torturowanie 16 
policjantów i cywila w czasie konfliktu serbsko-chorwackiego, 
40-letni Nebojsza Jelić został zatrzymany w mieście Sisak. Po 
wojnie zbiegł do Serbii, jednak w ostatnich dniach z 
niewyjaśnionych powodów wrócił do Chorwacji.
#003749
Podczas środowej sesji Giełdy Papierów Wartościowych 
spadł kurs akcji 90 spółek, 86 wzrósł, a 44 nie zmienił się, w 
tym na rynku NFI cena akcji 6 funduszy wzrosła, 7 spadła, a 2 nie 
zmieniła się. Indeks rynku podstawowego WIG spadł o 0,6 proc. do 
20.864,3 pkt. WIG-20, po 1,4-proc. zniżce, wyniósł 2.170,2 pkt.
#003750
Zdaniem analityka DM BOŚ SA Marka Pokrywki najbliższe sesje 
powinny przynieść korekcyjny wzrost, o ile amerykański indeks 
Nasdaq nie odnotuje znacznego spadku.
"Po ostatnich dramatycznych spadkach środowa sesja przyniosła 
pewne uspokojenie nastrojów. Wprawdzie WIG i WIG 20 odnotowały 
spadki, jednak sesja przebiegła pod znakiem przewagi popytu" - 
powiedział makler. 
#003751
Złoty w środę osłabł o około 1 proc., osiągając pod koniec 
dnia 3,83 proc. powyżej parytetu.
#003752
Wg wiceministra finansów Jarosława Bauca deficyt obrotów 
bieżących w 2000 roku będzie większy niż 7 proc. PKB, ale 
mniejszy niż 8 proc. PKB. 
#003753
Wg szacunków Ministerstwa Finansów inflacja w marcu 
wyniosła 10,1-10,2 proc.
#003754
Wg wiceministra Bauca deficyt budżetu państwa po marcu tego roku 
wyniósł poniżej 50 proc. planu na cały rok. 
#003755
Wg wiceministra Bauca szacowany deficyt sektora finansów 
publicznych wyniesie 3,4 proc. PKB w 1999 roku, wobec 2,67 proc. 
w 1998 roku.
#003756
Deficyt budżetu po marcu wzrósł do 43-44 proc. planu wobec 
29,3 proc. po lutym.
#003757
Pierwsze wpływy na konto walutowe rządu w Narodowym Banku 
Polskim, gdzie ma trafiać 40 proc. wpływów z prywatyzacji, 
nastąpią w drugim kwartale 2000 roku. 
#003758
Zdaniem ministra gospodarki Janusz Steinhoffa obecne tempo 
wzrostu gospodarczego utrzyma się, jeśli roczny napływ 
bezpośrednich inwestycji zagranicznych wyniesie 10-15 mld USD.
#003759
Rada Polityki Pieniężnej zdecydowała 29 marca, że NBP skieruje 
do prokuratury zawiadomienie o przecieku informacji na temat 
podniesienia stóp procentowych z 23 lutego o jeden punkt 
procentowy.
#003760
Członek Rady Polityki Pieniężnej Janusz Krzyżewski powiedział w 
środę PAP, że samo podejrzenie wcześniejszego ujawnienia decyzji 
RPP musi spowodować doniesienie do organów ścigania. 
#003761
Urząd Ochrony Konkurencji i Konsumentów wszczął postępowanie 
antymonopolowe przeciwko Polskiemu Koncernowi Naftowemu. 
#003762
Tegoroczne wpływy z prywatyzacji znacznie przekroczą planowane 
w budżecie 20,1 mld zł. 
#003763
Ministerstwo Skarbu Państwa planuje sprzedaż w tym kwartale 35 
proc. akcji Telekomunikacji Polskiej SA. 
#003764
Ministerstwo Skarbu Państwa planuje podpisać w czwartek umowę 
sprzedaży akcji Elektrowni Połaniec z belgijską firmą Tractebel.
#003765
Ministerstwo Skarbu Państwa chce sprzedać w trzecim kwartale 
inwestorowi strategicznemu większościowy pakiet akcji Rafinerii 
Gdańskiej.
#003766
W środę upłynął termin składania wstępnych ofert na zakup od 
Skarbu Państwa 10,3-procentowego pakietu akcji PBK SA. Resort 
skarbu nie podał, ile ofert wpłynęło ani kto złożył ofertę.
#003767
Bank inwestycyjny Morgan Stanley Dean Witter uważa, że w 
najbliższych miesiącach w Polsce dojdzie do poprawy wskaźników 
eksportu. Obawia się jednak, że deficyt obrotów bieżących 
nabierze bardziej strukturalnego charakteru. 
#003768
Bank inwestycyjny Goldman Sachs zaleca inwestowanie w 
5-letnie obligacje Skarbu Państwa oraz akcje. Generalnie 
pozytywnie ocenia stan polskiej gospodarki. 
#003769
Inwestorzy amerykańscy uważają, że zbyt wysokie podatki i 
biurokracja związana z prowadzeniem przedsiębiorstwa utrudniają 
działanie zagranicznych inwestorów w Polsce. 
#003770
Bank Austria Creditanstalt International AG złożył w KNB 
wniosek o zgodę na nabycie akcji PBK SA dających do 66 proc. 
głosów na WZA banku.
#003771
Skanska Europe AB wezwała do sprzedaży 9.750.001 akcji Exbudu SA 
po cenie 45 zł za akcję. 
#003772
Polskie Linie Lotnicze LOT planują zadebiutować na giełdzie w 
ciągu 2-3 lat. 
#003773
W marcu stopa bezrobocia wyniosła 13,9 proc. i utrzymała się na 
takim samym poziomie jak w lutym.
#003774
O około jedną trzecią (zgodnie z przewidywaniami) zmalał ruch na 
ponad 60-kilometrowym odcinku autostrady A-4 między Katowicami a 
Krakowem po wprowadzeniu w poniedziałek opłat za przejazd. 
#003775
Należące do grupy Zasada Zakłady Samochodowe Jelcz SA, jako 
jedyna w kraju firma motoryzacyjna, otrzymały w środę w 
Warszawie certyfikat jakości AQAP-110, uprawniający do zamówień NATO. 
#003776
Wrocławska firma Adtranz Pafawag podpisała umowę na dostawę 
dla belgijskich kolei SNCB 1 tys. nowoczesnych podwozi, tzw. 
wózków, do wagonów towarowych. Same wagony ma wyprodukować polska 
firma Zastal Wagony. 
#003777
Do 16 proc. rynku alkoholi mocnych zamierzają zdobyć Polmosy 
z Bielska-Białej i Józefowa k. Błonia, za pomocą wspólnej marki 
wódki "Extra Żytnia". 
#003778
Do inwestowania na Litwie zachęcał polskich przedsiębiorców 
prezydent Litwy Valdas Adamkus, przebywający z oficjalną wizytą 
w Polsce.
#003779
UE otworzy w czwartek rozmowy z Polską w dwóch kolejnych z 30 
obszarów negocjacji: polityce regionalnej i kontroli finansowej. 
Od stanowiska "Piętnastki" w pierwszym z tych obszarów zależeć 
będzie, ile pieniędzy dostaniemy z Unii. 
#003780
Najlepszym momentem, aby poszerzyć Unię Europejską na wschód 
byłby - z ekonomicznego punktu widzenia - rok 2006 - wynika z 
raportu opracowanego dla Fundacji im. Friedricha Eberta, 
zbliżonej do rządzącej w Niemczech SPD. 
#003781
W krajach strefy euro wciąż istnieje ryzyko inflacyjne - 
ostrzegają dwaj czołowi przedstawiciele EBC. Opinie te 
ekonomiści interpretują jako przygotowywanie gruntu do kolejnej 
podwyżki stóp procentowych w ciągu najbliższych miesięcy.
#003782
Dresdner Bank poinformował w środę, że zerwał "ze skutkiem 
natychmiastowym" negocjacje z Deutsche Bank na temat fuzji 
obu banków.
#003783
Ceny ropy na giełdzie w Londynie spadły w środę. Dealerzy 
spodziewają się po wzroście zapasów ropy w USA w ubiegłym 
tygodniu, że w najbliższych tygodniach zwiększą się one jeszcze 
bardziej. 
#003784
Po wprowadzeniu nowych zasad tranzytu przewozów międzynarodowych 
kilkakrotnie zmniejszyła się liczba ciężarówek jadących przez
Białoruś.
#003785
Rafał Kubacki jest jednym z kandydatów do występu w turnieju 
olimpijskim w judo w Sydney. Ostatnio coraz częściej mówi się 
też o tym, że Kubacki wystąpi w filmie "Quo Vadis". W filmie 
Jerzego Kawalerowicza Rafał Kubacki miałby zagrać rolę Ursusa. 
Gdyby tak się stało, nie mógłby zapewne wystartować w Sydney.
"Na razie nic mi nie wiadomo o grze w filmie +Quo Vadis+. Ani 
reżyser, ani producent nie zgłosili się do mnie z żadną 
propozycją" - powiedział w rozmowie z PAP Rafał Kubacki. "W tej 
chwili przygotowuję się do startu w mistrzostwach Europy, które 
odbędą się we Wrocławiu. Wystartuję w nich w kategorii open i 
zamierzam wypaść jak najlepiej. Moje przygotowania wciąż idą w 
kierunku Sydney, gdzie chcę pojechać i walczyć o medal, 
zwłaszcza, że w dorobku nie mam olimpijskiego medalu. Jeżeli 
jednak producent filmu +Quo Vadis+ zgłosi się do mnie z 
propozycją zagrania, to przyznaję, że będę miał twardy orzech do 
zgryzienia." 
#003786
Koncertem oratoryjnym z bachowską Pasją wg św. Jana zakończy się 
w piątek sezon artystyczny 1999/2000 w warszawskiej Filharmonii 
Narodowej. Sezon, nieco krótszy od poprzednich, był - jak uznał 
Lech Dzierżanowski, kierownik działu promocji FN - bogaty w 
ważkie wydarzenia artystyczne.
#003787
Światowej sławy skrzypaczka Anne-Sophie Mutter wystąpi 19 
kwietnia w warszawskiej Operze Narodowej. Wykona II Koncert 
skrzypcowy Krzysztofa Pendereckiego. Orkiestrę poprowadzi 
kompozytor.
#003788
Kayah i Bregović wystąpią w dniach 6-16 czerwca w Szczecinie, 
Poznaniu, Opolu, Katowicach, Przemyślu, Kielcach, Bydgoszczy i w 
Sopocie. Dodatkowo Bregović zagra w Koninie (8 czerwca) i w 
Krakowie (13 czerwca).
#003789
281 nagród zgromadził już filmowiec - amator z Oświęcimia - 
Henryk Lehnert, najczęściej honorowany twórca kina na świecie.
W 1997 r. został wpisany do Międzynarodowej Księgi Rekordów 
Guinessa jako zdobywca 218 nagród. Najnowszym laurem, jaki 
otrzymał Lehnert była nagroda specjalna dla filmu "Rywale" 
podczas festiwalu filmów profesjonalnych - I Biesiady z Filmem 
Dokumentalnym i Animowanym "Ludzki świat" w Szczecinie.
#003790
W maju rozpoczną się zdjęcia do serialu TVP "Marszałek" o Józefie 
Piłsudskim. Prawdopodobnie powstanie równolegle film pt. "Rok 
1920". Oba reżyserować będzie Andrzej Trzos-Rastawiecki. W roli 
Marszałka Józefa Piłsudeskiego zobaczymy dwóch aktorów - młodego 
Naczelnika zagra Mariusz Bonaszewski, dojrzałego wodza z okresu 
wojny polsko-bolszewickiej - Zbigniew Zapasiewicz.
#003791
Andrzej Rybiński kompozytor, wokalista i gitarzysta wraca na 
rynek muzyczny - po 14 latach przerwy - z nowymi nagraniami. 15 
kwietnia ukaże się jego płyta pt. "Mam czas na relaks".
Andrzej Rybiński karierę rozpoczynał w latach 70., będąc 
współtwórcą zespołu Dwa plus Jeden. Do 1982 roku nagrywał w 
zespole Andrzej i Eliza.
Elizą Grochowiecka, która od lat mieszka w Niemczech, nie 
zapowiada powrotu.
#003792
36 profesjonalnych i amatorskich filmów z kilkunastu krajów 
ubiega się o nagrodę "Wielkiego Żurawia" - Grand Prix 
rozpoczętego w Wiźnie nad Narwią I Międzynarodowego Festiwalu 
Filmów Przyrodniczych im. braci Wagów. Jury konkursowe obejrzy do 
niedzieli filmy o przyrodzie z różnych zakątków świata: od Chin 
przez Uzbekistan, Nową Zelandię, Australię, Europę po Afrykę 
Południową. Wybrano je spośród ponad 80. nadesłanych na konkurs.
#003793
Wyniki wieloletnich badań sugerują, że istnieje związek między 
spożyciem produktów mlecznych a ryzykiem zachorowania na raka 
prostaty - poinformowali naukowcy z Harvard School of 
Public Health. Trwającymi 11 lat badaniami objęto 20 885 
mężczyzn, z których 1012 zachorowało na raka prostaty. Z 
wypełnianych przez nich kwestionariuszy dotyczących odżywiania 
się wynika, że zwiększone ryzyko zachorowania wystąpiło u tych, 
którzy spożywali zwiększone ilości produktrów mlecznych, w tym 
pełnego i odtłuszczonego mleka, sera i lodów.
"Nie zalecamy gwałtownej zmiany diety na niekorzyść produktów 
mlecznych, lecz stwierdziliśmy wzrost ryzyka od małego do 
umiarkowanego" - powiedziała dr June Chan.
Badania nad wysokim spożyciem produktów mlecznych wykazały, że 
ryzyko zachorowania na raka prostaty wzrasta w takich 
przypadkach od 1,3 procenta do 30 procent. Dla porównania, 
palenie papierosów zwiększa ryzyko zachorowania na raka płuc od 
15 do 30 razy.
#003794
Międzynarodowe badania wykazały, że minionej zimy zawartość ozonu 
w stratosferze nad Arktyką znacznie spadła - o około 60 proc. Wg 
naukowców zwiększa to zagrożenie rakiem skóry wśród mieszkańców 
północnej Europy.
W Polsce - według badań Ośrodka Areologii w Legionowie, jedynej 
stacji w kraju zajmującej się badaniem zawartości ozonu w całym 
profilu atmosfery - ubytek ozonu zimą 1999/2000 nie odbiegał od 
średnich wartości o tej porze. Największy spadek ozonu nad 
Polską (o około 50-60 proc.) zaobserwowano w 1996 roku.
Stratosferyczny ozon chroni przed ultrafioletowym 
promieniowaniem Słońca. Promieniowanie to jest zabójcze dla 
żywych komórek, gdyż powoduje ścinanie się białka. Gdyby w 
atmosferze nie było ozonu, wówczas powstanie życia na Ziemi 
byłoby w ogóle niemożliwe.
#003795
Co najmniej 250 osób, głównie dzieci, zmarło w ciągu ostatnich 
miesięcy w Nigrze w rezultacie epidemii zapalenia opon mózgowych 
- poinformowały w środę tamtejsze władze.
#003796
Ponad 250 gatunków fauny ucierpiało bezpośrednio w wyniku budowy 
zapór wodnych - wynika z badania przeprowadzonego przez World 
WildeLife Fund (WWF), które objęło 91 zapór wodnych w 31 
krajach. WWF, jedna z najbardziej znanych organizacji 
ekologicznych, stwierdziła, że większośc projektowanych zapór 
wodnych nie jest konieczna. Ich wpływ na środowisko, a nawet 
lokalizacja, powinny być dokładnie zbadane, by umożliwić 
poruszanie się i reprodukcję fauny. Na świecie istnieje około 42 
tysięcy wielkich zapór wodnych o wysokości ponad 15 metrów.
#003797
- nie umie obsługiwać komputera, nie mówiąc o poruszaniu się po 
Internecie. Sprawę badał magazyn edukacyjny "Magisterio". Okazuje 
się, że tylko jedna piąta nauczycieli w Hiszpanii wykorzystuje 
komputery na lekcjach.
Tymczasem prawie 75 procent publicznych szkół podstawowych i 
średnich w Hiszpanii jest podłączonych do Internetu. Hiszpańskie 
ministerstwo oświaty i kultury przeznaczyło, w przeliczeniu, 
prawie 55 mln dolarów na trzyletni plan mający na celu 
podłączenie jeszcze większej liczby szkół do ogólnoświatowej 
sieci...
#003798
Jedną z największych do tej pory odkrytych w Polsce wytwórni 
amfetaminy zlikwidowało w Bydgoszczy Centralne Biuro Śledcze. 
Przestępcy mogli tam wyprodukować 100 kilogramów narkotyku 
miesięcznie. Zatrzymano trzy osoby, które produkowały i 
rozprowadzały ten specyfik. Zarzuty, które im przedstawiono, 
dotyczą wyprodukowania amfetaminy o czarnorynkowej wartości co 
najmniej miliona dolarów. Policja przypuszcza, że zarzuty zostaną 
rozszerzone.
Wytwórnia mieściła się w domku jednorodzinnym.
Amfetamina z Bydgoszczy była rozprowadzana po Polsce, trafiała 
też do Niemiec i Szwecji. Najczęściej sprzedawana jest w postaci 
białego proszku. Ten syntetyczny narkotyk - najczęściej wciągany 
do nosa - daje w początkowej fazie zażywania poczucie euforii. 
Powoduje wzmożoną aktywność i bezsenność; wywołuje brak 
łaknienia. Narkotyk szybko uzależnia i wywołuje przewlekłe 
zaburzenia snu, niepókoj i napięcie, wysokie ciśnienie krwi, 
gwałtowne i nieregularne bicie serca, wysypkę, zaburzenia 
psychiczne. Przedawkowanie może doprowadzić do śmierci.
#003799
Akt oskarżenia przeciwko matce, oskarżonej o znęcanie się ze 
szczególnym okrucieństwem nad synkiem, skierowała do sądu 
krakowska prokuratura. 43-letniej kobiecie zarzucono znęcanie się 
fizyczne i psychiczne nad półtorarocznym synem oraz pogryzienie 
go i pobicie, w wyniku którego dziecko trafiło do szpitala.
#003800
Prokuratura Rejonowa w Kędzierzynie-Koźlu skierowała do Sądu 
Okręgowego w Opolu akt oskarżenia przeciwko 33-letniej kobiecie, 
której zarzuca zamordowanie 6-miesięcznej córki.
#003801
Sąd Apelacyjny w Warszawie utrzymał w mocy uniewinnienie 
czterech kryminalistów z Mińska Maz. od zarzutu zabójstwa w 1992 
byłego premiera PRL Piotra Jaroszewicza i jego żony. Wyrok jest 
prawomocny.
#003802
Osiem lat pozbawienia wolności grozi 20-letniemużołnierzowi 
służby zasadniczej, który niebezpiecznie żartując zastrzelił na 
terenie jednostki wojskowej w Malborku swego kolegę.
#003803
Na karę 25 lat więzienia za dwa brutalne zabójstwa skazał Sąd 
Okręgowy w Tarnowie 17-letniego Łukasza P. Sąd uznał, że ponosi 
on odpowiedzialność za zamordowanie mężczyzny i starszej 
kobiety, której zwłoki podpalił.
#003804
"Nieznany mężczyzna, nie wysiadając z samochodu, z kilku metrów 
oddał trzynaście strzałów w drzwi agencji towarzyskiej, tyle 
naliczyliśmy otworów po pociskach" - powiedział PAP podinspektor 
Tadeusz Chycki z chorzowskiej komendy policji. Właściciel agencji 
powiedział policji, że nie ma żadnych wrogów i nie wie, kto 
mógłby chcieć go zastraszyć.
#003805
Łódzka prokuratura bada sprawę molestowania seksualnego dwóch 16-
latków przez lekarza Kliniki Chorób Zakaźnych Akademii Medycznej 
w Łodzi.
#003806
Krakowska prokuratura poszukuje mężczyzny, który, z powodu 
postrzelenia, był operowany w jednym z krakowskich szpitali. 
Podejrzany o udział w napadzie, po czterech dniach kuracji 
zniknął ze szpitala tuż przed przybyciem policji. Prokuratura 
chce także wyjaśnić przyczyny, dla których szpital przez 
cztery dni nie zawiadomił organów ścigania o leczeniu 
mężczyzny z raną postrzałową.
#003807
58-letni bezdomny mieszkaniec Leszna, który ukradł swojemu 
znajomemu 8 tysięcy marek, a następnie 2 tysiące rozdał innym 
bezdomnym, stanie przed sądem. Za 6 tysięcy marek 
podróżował po po Polsce. "Oskarżony zgłosił się na policję sam, 
po tym jak z prasy dowiedział się, że okradziony przez niego 
znajomy zmarł na zawał serca" - poinformował prokurator.
#003808
Na 2.250 funtów grzywny sąd londyński skazał dwoje biznesmenów, 
którzy nadużyli alkoholu w samolocie pasażerskim i zajęli sie 
seksem.
40-letni David Machin i 37-letnia Amanda Holt, oboje w związkach 
małżeńskich, poznali się lecąc z Dallas do Manchesteru i od razu 
przypadli sobie do gustu. Po dwóch butelkach wina, paru 
kieliszkach porto i koniaku nie mogli się powstrzymać - 
zwłaszcza że w kabinie przygasły światła, bo zaczęła 
sięprojekcja filmu. Padli sobie w ramiona i tak się zaczęło... 
Kobieta siedząca w rzędzie przed zajmującą się sobą parą bardzo 
się zdziwiła widząc nad swym fotelem nagą stopę Amandy i słysząc 
"dziwne odgłosy". Koc, którym przykryli się podniebni 
kochankowie, spadł na podłogę... Załoga samolotu na próżno 
próbowała przywołać ich do porządku. Na lotnisku w Manchesterze 
zatrzymała ich zatem policja. Orzekając grzywnę za pijaństwo w 
samolocie sędzia powiedział, że kara jest łagodna, ponieważ 
bohaterowie podniebnej przygody sporo już wycierpieli - trafili 
na łamy prasy, stracili dobrze płatną pracę i musieli się gęsto 
tłumaczyć współmałżonkom.
#003809
Bukmacher William Hill oferuje 8:1 w wypadku Tony'ego i Gale 
(nosi to imię mama pani Cherie). Ponieważ jednak państwo Blair 
dali się już poznać z upodobania do szkockich imion, nadając je 
swoim trojgu dzieciom (Euan, Nicky i Kathryn), sporo ludzi 
obstawia Iana, Alistaira, Fionę i Olwen.
Gdyby państwo Blair zdecydowali sie nadać czwartemu dziecku imię 
Lionel lub Clair, to u Williama Hilla klient obstawiający taką 
opcję dostałby za 10 funtów - 10 tysięcy.
#003810
Rozpoczął się Nowy Rok 1421 wg kalendarza muzułmańskiego.
Oparty na fazach Księżyca kalendarz muzułmański bierze swój 
początek od ucieczki Mahometa z Mekki do Medyny. Rok tak liczony 
jest o jedenaście dni krótszy od roku według kalendarza 
gregoriańskiego.
#003811
Były prezydent Rosji Borys Jelcyn stał się formalnie emerytem. 
W środę wręczono mu książeczkę, dzięki której będzie mógł 
podejmować emeryturę. Utalona na 75 proc. wynagrodzenia 
prezydenta, będzie wielokrotnie wyższa niż przeciętnego 
rosyjskiego emeryta, który dostaje równowartość niespełna 20 
dolarów.
#003812
Międzynarodowa Unia Łyżwiarska (ISU) przyznała Dorocie 
Zagórskiej i Mariuszowi Siudkowi srebrne medale mistrzostw 
Europy, które odbyły się w dniach 6-13 lutego w Wiedniu.
#003813
Zwycięstwami gospodarzy zakończyły się w środę oba pierwsze 
ćwierćfinałowe mecze piłkarskiej Ligi Mistrzów. Chelsea Londyn 
wygrała z FC Barceloną 3:1, a Valencia wysoko pokonała Lazio 
Rzym - 5:2. Rewanże - 18 kwietnia.
#003814
W środę odbyły się mecze 24 kolejki rozgrywek ekstraklasy 
piłkarzy ręcznych. W grupie drużyn grających o miejsca 1-6, 
czołowe zespoły - Petro i Wybrzeże - odniosły wycięstwa, 
podobnie jak prowadzący w grupie 7-12: AZS AWF Biała Podlaska. 
#003815
Dwa stołeczne zespoły, Legia Daewoo i Hoop Polonia, spotkają się 
25 kwietnia w finale piłkarskiego Pucharu Ligi. Miejsce 
rozegrania tego meczu zostanie ustalone po rozmowach 
przedstawicieli Legii, Polonii i Polskiego Związku Piłki 
Nożnej.
#003816
Przedostatni test przed hokejowymi mistrzostwami świata grupy 
B: Polska - Francja 6:1 (0:0, 4:1, 2:0).
#003817
W towarzyskim meczu piłkarskim zawodników do lat 17, Polska 
pokonała w Hanowerze Niemcy 2:1 (1:1). Bramki zdobyli: dla 
Polski (obie z karnych) - "wiślacy" Piotr Brożek w 34 oraz jego 
brat bliźniak Paweł w 56, a dla Niemiec - Voelz w 24 min. 
#003818
W najbliższą sobotę piłkarki ręczne rozegrają w Kijowie 
pierwszy mecz rundy play off o awans do turnieju finałowego 4. 
mistrzostw Europy, który w grudniu odbędzie się w Rumunii. 
#003819
Grażyna Gronowska (Contact Kielce) zdobyła w Feldkirch 
(Austria) brązowy medal bilardowych mistrzostw Europy w odmianie 
"ósemek". Złoty przypadł Franzisce Stark (Niemcy), a srebrny 
Karin Mayet (Niemcy). Medal zawodniczki Contactu Kielce jest 
pierwszym w dotychczasowej historii startów białoczerwonych w 
mistrzostwach Europy seniorów.
#003820
Ryszard Polak został w środę pierwszym trenerem klubu 
piłkarskiego ŁKS-Ptak Łódź zastępując Bogusława Pietrzaka, który 
objął funkcję drugiego trenera zespołu - poinformował prezes 
zarządu ŁKS-Ptak Łódź, Marek Łopiński.
#003821
Policja nie wydała jeszcze pozwolenia na zorganizowanie w 
Poznaniu towarzyskiego meczu piłkarskiego pomiędzy Polską i 
Finlandią. Spotkanie ma się odbyć 26 kwietnia. 
#003822
Zwycięstwami gospodarzy zakończyły się w środę oba pierwsze 
ćwierćfinałowe mecze piłkarskiej Ligi Mistrzów. Chelsea Londyn 
wygrała z FC Barceloną 3:1, a Valencia wysoko pokonała Lazio 
Rzym - 5:2. Rewanże - 18 kwietnia.
#003823
Johan Cruyff nie jest już doradcą Ajaxu Amsterdam. Swoją 
decyzję były piłkarz ogłosił w środę na łamach holenderskiego 
tygodnika "Voetbal International". 
#003824
Włoch Stefano Zanini z grupy Mapei wygrał trzeci etap 
kolarskiego wyśigu Dookoła Kraju Basków o długości 190 
kilometrów z Trapagaran do Vitorii. Ślub tenisistki Anny 
Kurnikowej i hokeisty Pawła Bure może się nie odbyć - 
poinformowały w środę rosyjskie gazety.
#003825
Belg Geert Van Bondt z grupy Farm Frites został zwycięzcą 
kolarskiego klasyku rozegranego po raz 62. na trasie z Gandawy 
do Wevelgem długości 214 km.
#003826
Były mistrz świata w wadze ciężkiej, Amerykanin Mike Tyson, 
chce w sierpniu w Helsinkach stoczyć pojedynek z nieznanym 
fińskim zawodnikiem - poinformował w środę fiński dziennik 
Iltasanomat. Menedżer Tysona, Shelly Finker zgodził się na walkę 
Tysona, która miałaby odbyć się 19 sierpnia na otwartym 
stadionie w Helsinkach. 
#003827
Piłkarski klub Premier League, Leeds United ogłosił we wtorek, 
że zawrze umowę joint venture z drugoligowym Oldham Athletic w 
sprawie wychowywania młodych piłkarzy. 
#003828
Tylko jednym punktem wygrali wtorkowy mecz koszykarze Los 
Angeles Lakers. Najlepsza obecnie drużyna ligi NBA po 
zwycięstwie 84:83 z Phoenix Suns ma w dorobku 63 spotkania 
wygrane i tylko dwanaście porażek. 
#003829
Do jednej bramki toczył się mecz wiceliderów Northeast 
Division Ottawy Senators z Washington Capitals. Mecz zakończył 
sie zwycięstwem Ottawy 4:0 a dwie bramki strzelił Daniel 
Alfredsson. 
#003830
Napływa zimne powietrze z północy. Ciśnienie w Warszawie w 
południe wyniesie 1002 hPa.
Na wschodzie kraju pochmurno z zanikającymi opadami 
deszczu, a na Podlasiu deszczu ze śniegiem. Na Podkarpaciu i 
Roztoczu lokalne burze. Temp. maks. od 4 do 9 st. Wiatr słaby i 
umiarkowany, na wschodzie dość silny i porywisty, w porywach do 
20 m/sek., północny.
W Warszawie stopniowa poprawa pogody i zanik opadów. 
Po południu rozpogodzenia. Temp. maks. 6 st. Wiatr umiarkowany, 
okresami dość silny i porywisty, północny.
#003831
Rada Warszawy wybrała na prezydenta miasta Pawła Piskorskiego 
(UW). Rada gminy Centrum wybrała na burmistrza Jana Wieteskę 
(SLD). Wybory umożliwiła koalicja UW z SLD.
W czwartkowym głosowaniu na prezydenta wzięło udział 56 radnych. 
Za kandydaturą Piskorskiego głosowało 39, przeciw było 9. Oddano 
6 głosów nieważnych, a dwie osoby wstrzymały się od głosu. Do 
wyboru prezydenta potrzebne były 34 głosy poparcia. SLD ma w 
Radzie 25 radnych, UW - 13.
Rada Warszawy wybrała też czterech (z pięciu) wiceprezydentów, 
którzy mają wejść do zarządu miasta. Piskorski ma być prezydentem 
jeszcze dwa i pół roku, tj. do końca kadencji samorządu w 
stolicy.
Zdaniem Przemysława Hniedziewicza, przewodniczącego klubu 
radnych AWS w Radzie Miasta, zapowiadany przez Piskorskiego 
"zarząd fachowców" jest tylko przykrywką dla koalicji SLD-UW. 
Wg niego Tomasz Sieradz (AWS-ZChN), który w poprzednim zarządzie 
był rekomendowany przez AWS, w utworzonym w czwartek zarządzie 
takiej rekomendacji nie ma.
Kandydaturę Wieteski na burmistrza gminy Centrum poparło 46 
radnych tej gminy, nikt nie głosował przeciw, a 5 wstrzymało się 
od głosu. W sesji rady gminy, obok SLD i UW, wzięli również 
udział radni z AWS-SKL.
Ponowne wybory władz miasta były konieczne po wejściu w życie 
nowelizacji ustawy warszawskiej. W nowelizacji rozdzielono 
funkcje burmistrza gminy Centrum i prezydenta miasta (do tej 
pory obie funkcje pełnił Paweł Piskorski).
Wojewoda Pietkiewicz zapowiedział w środę, że unieważni w trybie 
nadzoru decyzje, podjęte podczas czwartkowej sesji. Tryb 
zwołania sesji był - jego zdaniem - niezgodny z procedurą.
Poprzednio zarząd stolicy tworzyła koalicja AWS i UW. Jednak po 
tym, jak Piskorskiemu zabrakło jednego głosu do ponownego wyboru 
na prezydenta 29 lutego (nie zagłosował na niego żaden radny 
Akcji), koalicja się rozpadła. Rozpadł się także klub AWS w 
Radzie Warszawy. Radni, którzy nie poparli Piskorskiego, 
odłączyli się, tworząc klub Zgoda Warszawska.
#003832
Dwa komitety poparcia kandydatury Andrzeja Olechowskiego w 
wyborach prezydenckich stworzyli na Śląsku młodzi ludzie 
związani z Unią Wolności. Chcą - jak mówią - dać impuls 
elitom. "Nie jesteśmy tutaj w imieniu Unii Wolności, ale 
przyszliśmy jako osoby prywatne i z własnej inicjatywy. (...) 
Jeśli okaże się, że UW nie poprze Andrzeja Olechowskiego w 
wyborach prezydenckich będziemy musieli rozważyć zawieszenie 
naszego członkostwa w partii" - powiedzieli szefowie dwóch - 
katowickiego i zabrzańskiego - komitetów poparcia Olechowskiego, 
Wojciech Białożyt i Borys Budka.
Obaj są studentami III roku prawa na Uniwersytecie Śląskim. 
Zapewniają, że mają upoważnienie ze strony Andrzeja 
Olechowskiego do prowadzenia kampanii wyborczej na Śląsku.
Jak mówił Białożyt, w ankiecie przeprowadzonej wśród członków 
chorzowskiego koła UW, aż 80 proc. osób z tej partii 
zadeklarowało, że popiera Olechowskiego.
Unia Wolności nie wysunęła własnego kandydata w wyborach 
prezydenckich. Niektórzy politycy tej partii nie wykluczyli, że 
ich poparcie zdobędzie Olechowski, ale dla innych jest on "zbyt 
mało unijny".
#003833
- powiedział wicemarszałek Sejmu, członek zarządu Unii Jan 
Król. "Nowicki z Europejskiej Komisji Praw Człowieka w 
Strasburgu, to współpracownik ruchu "Solidarność", specjalista w 
zakresie praw człowieka z wielkim doświadczeniem 
miedzynarodowym" - powiedział Król. Podkreślił, że Marek Antoni 
Nowicki jest rozważany jako kandydat na rzecznika praw 
obywatelskich w Kosowie z ramienia ONZ. "Jednak ważniejsze jest 
dla niego być rzecznikiem w kraju."
Według Króla, nie doszło do rozmów z AWS w sprawie powołania 
nowego Rzecznika Praw Obywatelskich. "Prosiliśmy o rozmowę, ale 
nie było reakcji."
Nie wiadomo, czy AWS wystawi kandydata i kto nim będzie. 
Sekretarz klubu Akcji Kazimierz Janiak powiedział tylko PAP, że 
"rozmowy w tej sprawie trwają".
Swojego kandydata zamierza zaś zgłosić SLD. Zdaniem rzeczniczki 
klubu SLD Danuty Waniek, kandydat Sojuszu będzie miał niewielkie 
szanse na zwycięstwo, bo "wszystko będzie szło według klucza 
partyjnego".
Rzecznika powołuje Sejm bezwzględną większością głosów, za zgodą 
Senatu, na wniosek marszałka Sejmu lub 35 posłów. Kadencja RPO 
według nowej konstytucji ma trwać 5 lat (dotychczas 4 lata).
#003834
Nowym prezesem Fundacji Polsko-Niemieckie Pojednanie został 
Bartosz Jałowiecki, dotychczasowy doradca szefa Kancelarii 
Premiera. Obowiązki ma objąć w połowie kwietnia. "Moim 
podstawowym zadaniem będzie doprowadzenie do szybkiej wypłaty 
odszkodowań dla robotników przymusowych III Rzeszy" - powiedział 
PAP nowy prezes. Jałowiecki był jednym z polskich negocjatorów 
podczas zakończonych porozumieniem rozmów nt. odszkodowań dla 
robotników przymusowych. Ma 28 lat, jest politologiem, 
absolwentem Uniwersytetu Ludwika Maksymiliana w Monachium.
Fundacja Polsko-Niemieckie Pojednanie powstała na mocy układu 
polsko-niemieckiego z 1991 roku. Ma w swym dorobku m.in. zebranie 
pełnych danych dotyczących polskich ofiar robót przymusowych w 
III Rzeszy.
#003835
Z udziałem minister sprawiedliwości Hanny Suchockiej i I Prezesa 
Sądu Najwyższego Lecha Gardockiego dokonano w czwartek 
uroczystego otwarcie Sądu Apelacyjnego w Pałacu Sprawiedliwości 
w Warszawie. "Długo czekaliśmy na tę chwilę. Dziś cieszymy się i 
ze znakomitych warunków pracy, które na pewno poprawią sprawność 
postępowań, i z sąsiedztwa Sądu Najwyższego" - mówiła, witając 
gości, prezes SA Hanna Szachułowicz.
#003836
Krajowa Rada Sądownictwa powinna podjąć problem relacji między 
sędziowską niezawisłością a odpowiedzialnością sądów za decyzje 
podejmowane w imieniu państwa - uważa Hanna Suchocka. Po 
decyzjach łódzkiego sądu, który najpierw wydał a potem uchylił 
list gończy i nakaz aresztowania Andrzeja Leppera, minister 
sprawiedliwości skierowała w czwartek list do przewodniczącego 
KRS Włodzimierza Olszewskiego. O liście zawiadomiła też 
prezydenta Aleksandra Kwaśniewskiego, u którego odbyło się 
niedawno forum poświęcone sytuacji w wymiarze sprawiedliwości.
"W ostatnich dniach opinię publiczną bulwersują decyzję sądu 
łódzkiego, które kładą się cieniem na wymiar sprawiedliwości 
(...) Problem dotyczy szerszego kontekstu, a sprawa łódzka jest 
tylko przykładem" - napisała minister Suchocka.
#003837
Przewodniczący OPZZ Józef Wiaderny uważa, że okupacja 
ministerstwa pracy przez grupę działaczy związkowych przyniosła 
im sukces, bo zmusili rząd do przeprowadzenia debaty sejmowej na 
temat bezrobocia.
Wiceminister pracy Ewa Lewicka podkreśliła, że już wcześniej 
było wiadomo, iż odbędzie się debata parlamentarna w tej 
sprawie. Napisał o tym dodatkowo minister pracy w liście do 
związkowców w środę wieczorem. Tymczasem związkowcy spędzili 
całą noc w ministerstwie i opuścili je w czwartek w południe.
#003838
Naruszenie "miru domowego" i znieważenie flagi obcego państwa 
zarzuciła prokuratura pięciu uczestnikom lutowej manifestacji 
Komitetu Wolny Kaukaz, którzy wdarli się na teren Konsulatu 
Federacji Rosyjskiej w Poznaniu. Oskarżonym grozi kara do pięciu 
lat więzienia. Sprawę, ze względu na zbezczeszczenie flagi 
obcego państwa rozpatrzy Sąd Okręgowy - poinformował w czwartek 
PAP prok. Mirosław Adamski.
Wg prokuratury, podczas manifestacji na teren konsulatu wdarło 
się 7 osób. Dotąd nie udało się jednak zidentyfikować, na 
podstawie materiałów filmowych dwóch osób. Ich sprawę wyłączono 
do odrębnego postępowania.
#003839
51 proc. udziałów w Radiostacji zakupił Eurozet. 49 proc. 
zachowuje Związek Harcerstwa Polskiego, który jest właścicielem 
koncesji dla Rozgłośni Harcerskiej. Radiostacja jest spółką, 
która produkuje program dla Rozgłośni Harcerskiej.
Eurozet deklaruje w komunikacie o przejęciu większościowych 
udziałów w stacji, że zachowa unikalny charakter rozgłośni, 
która nadaje alternatywną muzykę młodzieżową.
Rozgłośnia Harcerska powstała w 1957 roku. Stacja Związku 
Harcerstwa Polskiego jest najstarszym niepublicznym radiem w 
Polsce. Program Radiostacji nadawany jest od 11 listopada 1998.
W skład holdingu Eurozet wchodzą: Radio Zet, RRM (Biuro Reklamy 
Radia Zet), Studio Zet (studio nagrań) i dom mediowy Euromedia.
#003840
Premier Jerzy Buzek  oświadczył na zakończenie wizyty w 
Brukseli, że ma "tylko dobre wiadomości" o rezultatach swoich 
rozmów z najwyższymi rangą przedstawicielami Komisji i 
Parlamentu Europejskiego. 
Podtrzymał cel zakończenia negocjacji w pierwszej połowie 2001 
roku i osiągnięcia gotowości do członkostwa 31 grudnia 2002. 
Szef klubu partii chadeckich i konserwatywnych w Parlamencie 
Europejskim, Niemiec Hans-Gert Poettering, wyraził "nadzieję, że 
w 2003 roku Unia będzie w stanie przyjąć pierwsze państwa Europy 
Środkowej i Wschodniej i że wśród nich będzie Polska".
#003841
Zgromadzenie Parlamentarne Rady Europy opowiedziało się za 
natychmiastowym zawieszeniem członkostwa Rosji w Radzie Europy, 
jeśli nie poczyni ona zauważalnych postępów w Czeczenii.
Pozbawiło też delegację rosyjską prawa głosu w Zgromadzeniu, 
zezwalając jej jednocześnie na uczestnictwo w jego pracach. 
Decyzja ta sprawiła jednak, że delegacja rosyjska postanowiła 
wycofać się z prac w Zgromadzeniu.
#003842
Rosja z "powagą i niepokojem" przyjęła decyzje Zgromadzenia 
Parlamentarnego Rady Europy o "niezwłocznym" jej zawieszeniu w 
prawach członka RE i pozbawieniu jej delegacji prawa głosu w ZP 
RE. "Strona rosyjska z całą powagą i zaniepokojeniem bada" 
decyzje ZP RE i "jasna sprawa, że będą kroki odwetowe" - 
powiedział agencji Interfax anonimowy dyplomata z rosyjskiego MSZ.
Przewodniczący Dumy Giennadij Sielezniow powiedział: "Świat się 
nie zawalił w wyniku decyzji parlamentu europejskiego, ale 
myślę, że popełniono wielki, historyczny błąd. Tą decyzją próbuje 
się odwrócić uwagę opinii publicznej. Próbuje się rozmawiać z 
nami z pozycji siły, ale to się nie uda". "Rosja to wielki kraj, 
obejdziemy się bez europejskich profesorów."
#003843
Pełniący obowiązki szefa Międzynarodowego Funduszu Walutowego 
(MFW) Stanley Fischer powiedział, że Moskwa osiągnęła postęp w 
reformach, lecz musi przyspieszyć zmiany strukturalne.
"Nie będzie zaskoczeniem, gdy powiem, że dobre makroekonomiczne 
działania od początku roku 1999 nie mogą zostać utrzymane bez 
przyspieszenia reform strukturalnych" - powiedział Fischer na 
zorganizowanej w Moskwie międzynarodowej konferencji na temat 
inwestycji.
#003844
Parlament Ukrainy zatwierdził rządowy program rozwoju 
gospodarczego. Po raz pierwszy ma on liberalny, rynkowy 
charakter. Dlatego odrzuciła go lewica. 
Rządowy dokument przewiduje rozwój kraju zgodnie z zasadami 
gospodarki rynkowej. Opiera się na stabilnych finansach, 
przejrzystej prywatyzacji, ograniczaniu roli państwa w 
gospodarce, odejściu od operacji barterowych, reformie 
administracyjnej i rozwoju przedsiębiorczości. Wszystko to ma 
zapewnić stały wzrost gospodarzy. 
#003845
Białoruskie Ministerstwo Spraw Zagranicznych odmówiło 
akredytacji korespondentom nadającego po białorusku z Polski 
Radia "Racja". Urzędnicy białoruscy odmawiają też komentarzy w 
tej sprawie.
#003846
Już ponad tysiąc firm niemieckich zgłosiło gotowość 
partycypowania w wypłacie odszkodowań dla byłych robotników 
przymusowych - poinformowali w Berlinie przedstawiciele fundacji 
niemieckiego przemysłu.
#003847
Europejskie partie chadeckie i konserwatywne odłożyły na później 
decyzję w sprawie ewentualnych sankcji przeciwko Austriackiej 
Partii Ludowej (OeVP) i powołały komisję, która zbada sytuację w 
Austrii. OeVP krytykowana jest za utworzenie koalicji rządowej 
ze skrajnie nacjonalistyczną partią "Wolnościowi" Joerga Haidera.   	
Na czas prac komisji, która przygotowuje swój raport "możliwie
jak najszybciej", OeVP zgodziła się dobrowolnie zawiesić udział 
w pracach kierownictwa Europejskiej Partii Ludowej (EPL, zwanej 
też niekiedy Obywatelską), zrzeszającej chadeków i konserwatystów 
z państw Unii Europejskiej i krajów kandydujących. 
#003848
Socjaldemokratyczna Partia Austrii, która przez 30 lat rządziła 
lub współrządziła krajem, przeprosiła za przyjazną postawę 
niektórych jej powojennych polityków wobec byłych nazistów, 
"czym zranili ofiary holokaustu".
"Głęboko ubolewamy z powodu tych błędów i prosimy o wybaczenie 
tych, którzy poczuli się zranieni, zwłaszcza rodziny ofiar 
holokaustu" - oświadczył Alfred Gausenbauer, nowy lider SPOe, 
który zastąpił byłego kanclerza Viktora Klimę.
#003849
USA zniosły embargo handlowe wobec prozachodniej Czarnogóry, 
tworzącej wraz z Serbią nową Jugosławię - poinformował w 
czwartkowym numerze gazety "Glas javnosti" minister spraw 
zagranicznych Czarnogóry Branko Lukovac.
Waszyngton przywraca, ze skutkiem natychmiastowym, gwarancje 
rządowe dla wszystkich amerykańskich inwestycji i operacji 
bankowych w Czarnogórze - podkreślił Lukovac. Dodał, że on i 
przedstawiciel rządu USA podpisali niedawno w Brukseli 
porozumienie w tej sprawie.
#003850
Izba Reprezentantów Kongresu USA uchwaliła ustawę zakazującą 
przerywania ciąży w jej późnej fazie - drastycznego zabiegu 
dokonywanego na rozwiniętym płodzie, który jego przeciwnicy 
nazywają aborcją "częściowego urodzenia".
#003851
Ojciec Eliana Gonzalesa, kubańskiego chłopca uratowanego z 
katastrofy łodzi z uchodźcami, przyjechał do USA, by odebrać 
syna od jego krewnych w Miami. Krewni chłopca od ponad czterech 
miesięcy walczą o zatrzymanie go u siebie.
#003852
14 osób zginęło, 19 zostało rannych w wyniku nalotów 
amerykańskich i brytyjskich na południowy Irak - podał rzecznik 
irackiej armii w Bagdadzie. Wg niego samoloty zbombardowały 
obiekty cywilne na południu kraju. Armia iracka - twierdzi 
rzecznik - odpaliła w ich kierunku pociski ziemia-powietrze i 
zmusiła do ucieczki.
Samoloty amerykańskie i brytyjskie regularnie patrolują obszar 
powietrzny południowego i północnego Iraku sprawdzając, czy 
lotnictwo tego kraju nie narusza obowiązującego Bagdad zakazu 
lotów.
#003853
Sąd w Karaczi skazał na dożywotnie więzienie byłego premiera 
Pakistanu Nawaza Sharifa, obalonego w ubiegłym roku przez 
generała Perveza Musharrafa. Sharifa uznano za winnego 
terroryzmu i porwania samolotu. Sąd uniewinnnił go natomiast z 
zarzutu usiłowania zabójstwa i kidnapingu. Nakazał też 
konfiskatę całego mienia byłego premiera.
#003854
W wieku 97 lat zmarł były prezydent Tunezji Habib Burgiba, 
ojciec niepodległości tunezyjskiej.
Burgiba, działacz niepodległościowy w czasach protektoratu 
francuskiego, został prezydentem Tunezji w 1957, rok po 
uzyskaniu przez kraj pełnej niepodległości. W 1974 został 
mianowany prezydentem dożywotnim. W latach 1950-70 pełnił też 
funkcję premiera.
#003855
Skarb Państwa sprzeda od 14 do 30 proc. akcji TP SA w ofercie 
publicznej do 30 września 2001 roku.
#003856
Niemiec Horst Koehler obejmie 1 maja funkcję dyrektora 
generalnego Międzynarodowego Funduszu Walutowego (MFW), po 
opuszczeniu 18 kwietnia stanowiska prezesa Europejskiego Banku 
Odbudowy i Rozwoju (EBOR).
#003857
Podczas czwartkowej sesji Giełdy Papierów Wartościowych spadł 
kurs akcji 118 spółek, 65 wzrósł, a 37 nie zmienił się, w tym na 
rynku NFI spadła cena akcji 8 funduszy, 2 wzrosła, a 5 nie 
zmieniła się.
#003858
Po czwartkowej zniżce WIG znalazł się na poziomie, który 
powinien zaowocować korekcyjnym odbiciem. W czasie najbliższych 
sesji możliwy jest wzrost tego indeksu do 21.550 tys. pkt - 
uważa Marek Pokrywka z DM BOŚ SA.
Indeks rynku podstawowego WIG spadł w czwartek o 1,2 proc. i 
wyniósł 20.619,1 pkt., a WIG 20, po 1,5-proc. zniżce, wyniósł 
2.137,9 pkt. Maksymalnie potaniały akcje 10 firm, a obroty na 
rynku podstawowym zmniejszyły się o 16,8 proc. do 158 mln 888 
tys. zł.
"Obroty zniżkowały, co świadczy o tym, że inwestorzy na razie 
nie akceptują zniżkujących cen do zamykania pozycji. Fala podaży 
jest prawdopodobnie za nami, co zwiększa możliwość poprawy 
koniunktury podczas najbliższych sesji."
Na warszawski parkiet wpłynęło pozytywnie uspokojenie nastrojów 
na giełdzie amerykańskiej. Jednakże zdaniem analityka mimo 
generalnie dobrych nastrojów podczas fixingu i wzrostów podczas 
notowań ciągłych, jest jeszcze zbyt wcześnie, by ogłosić koniec 
korekty.
"Trend spadkowy korygujący ostatnią IT-hossę powinien mieć 
charakter fali płaskiej. Możliwe jest więc w czasie jej trwania 
zbliżenie się rynku do historycznego maksimum, czyli 22.868 
pkt."
Dogrywka przebiegała w optymistycznej atmosferze. W 
jej bilansie niezaspokojony popyt przekroczył 50 mln zł przy 
podaży 1 mln 300 tys. zł.
#003859
Złoty w czwartek umocnił się o około 0,45 proc. w stosunku do 
środowego zamknięcia i o godzinie 14.25 odchylenie od parytetu 
wynosiło 4,3 proc.
#003860
Niemiecka firma Meag otrzymała od ministra Skarbu Państwa 
wyłączność negocjacyjną do 15 maja w sprawie nabycia 52,5 proc. 
akcji Elektrociepłowni Będzin SA.
#003861
Prezes PZU SA Władysław Jamroży powinien zostać odwieszony m.in. 
po to, aby podpisać dokumenty audytu za rok ubiegły - uważa 
minister skarbu Emil Wąsacz.
#003862
Sejmowa Komisja Finansów Publicznych przyjęła jako swój 
przygotowany przez grupę posłów AWS i UW projekt nowelizacji 
ustawy o podatku dochodowym od osób prawnych (CIT). Projekt 
niedługo trafi pod obrady Sejmu.
#003863
Skarb Państwa sprzedał 25 proc. akcji Elektrowni im. Tadeusza 
Kościuszki w Połańcu za 87,5 mln euro belgijskiej firmie 
Tractebel.
#003864
KERM zaakceptował wprowadzenie zerowej stawki celnej na ok. 200 
surowców farmaceutycznych. Poprawi to konkurencyjność polskich 
leków w stosunku do leków z UE.
#003865
Huta Katowice SA, największy polski producent stali, utworzyła 
dwie nowe spółki z ograniczoną odpowiedzialnością: HK Long i HK 
Stal.
#003866
Biegłego rewidenta będzie zawsze obowiązywać tajemnica zawodowa. 
Swoją praktykę musi odbyć w kraju. Nie może zostać skreślony z 
listy biegłych rewidentów za niepłacenie składek - ustalili w 
posłowie. Sejmowa Komisja Finansów Publicznych przyjęła projekt 
nowelizacji ustawy o biegłych rewidentach i ich samorządzie.
#003867
Fuzja Mostostalu Kraków SA z Budimeksem SA zostanie 
sfinalizowana do końca tego roku - ocenia Stanisław Osieka, 
prezes Mostostalu.
#003868
Przedstawiciele zarządu Krakowa, Mostostalu Kraków SA oraz 
konsorcjum Kieleckiego Przedsiębiorstwa Robót Mostowych SA i 
Hydrotestu Kraków SA podpisali umowy o budowie dwóch mostów na 
Wiśle w Krakowie. Łączna wartość obu kontraktów wyniesie 198,6 
mln zł.
#003869
Komisja Nadzoru Bankowego wydała zezwolenie na utworzenie Pekao 
Banku Hipotecznego Spółka Akcyjna z siedzibą w Szczecinie.
#003870
Wg zarządzających aktywami Otwartych Funduszy Emerytalnych 
inwestycje w akcje spółek informatycznych przyniosą w dłuższym 
okresie znacznie większe zyski niż w przypadku akcji spółek tzw. 
starej ekonomii.
#003871
Deutsche Bank AG, największy bank na świecie, zaproponował 
UniCredito Italiano SpA rozmowy na temat współpracy, ale nie 
otrzymał jeszcze odpowiedzi od włoskiego banku - poinformował 
Rolf Breuer, rzecznik zarządu Deutsche Banku.
#003872
Na 24 maja wyznaczono dalszy ciąg procesu przeciwko firmie 
Microsoft, uznanej już za winną nielegalnych praktyk 
monopolistycznych. Obecnie chodzi o określenie kary.
#003873
Bułgaria znajduje się na ostatnim miejscu w Europie Środkowo-
Wschodniej pod względem wysokości zagranicznych inwestycji 
bezpośrednich na mieszkańca - podał przewodniczący związku 
przemysłowców bułgarskich Krystiu Stanilow.
#003874
Aleksander Domogarow ćwiczy w Teatrze Bagatela w Krakowie rolę 
Makbeta w reżyserii Waldemara Śmigasiewicza. Próby odbywają się 
m.in. w błocie z mas plastycznych, które jest elementem 
scenografii.
Pierwsze próby do spektaklu odbyły się jeszcze w grudniu. Od
połowy marca Aleksander Domogarow przebywa w Krakowie.
Pozostanie tu prawdopodobnie do połowy maja. Premiera spektaklu,
do którego muzykę skomponował Krzesimir Dębski, a scenografię
zaprojektował Maciej Preyer, odbędzie się 29 i 30 kwietnia.
Rosyjski aktor jeszcze przed próbami otrzymał dwa egzemplarze
sztuki Szekspira: jeden po polsku, przetłumaczony przez
Stanisława Barańczaka, drugi po rosyjsku. Tekstu polskiego
nauczył się na pamięć. W Teatrze Bagatela pracuje z nim osoba, 
korygująca jego wymowę.
#003875
Spektaklem "Natrętny książę" w wykonaniu studentów wrocławskiego 
Wydziału Lalkarskiego PWST rozpoczęły się w czwartek we 
Wrocławiu V Międzynarodowe Spotkania Szkół Teatralnych Wydziałów 
Lalkarskich. 
#003876
Andrzej Wajda został nagrodzony "za osiągnięcia życia" w 
tegorocznej edycji Polskich Nagród Filmowych. Ogłoszenie 
zwycięzców w pozostałych kategoriach oraz wręczenie nagród 
odbędzie się w njabliższy poniedziałek. 
#003877
Nowym dyrektorem artystycznym Opery i Operetki w Krakowie został 
dyrygent Tadeusz Kozłowski, dyrektor artystyczny Teatru 
Wielkiego w Łodzi - poinformował PAP w czwartek Jerzy Noworol, 
dyrektor naczelny Opery i Operetki.
#003878
Massimiliano Caldi - włoski dyrygent, zwycięzca ubiegłorocznego 
VI Miedzynarodowego Konkursu im. Grzegorza Fitelberga - 
poprowadzi w niedzielę w Warszawie Polską Orkiestrę Radiową. 
Solistą będzie Konstanty Andrzej Kulka.
#003879
Gregorian, czyli chór 12 angielskich mnichów - śpiewający 
gregoriańskie chorały, ale także utwory popowo-rockowe we 
własnych interpretacjach - wystąpi 15 kwietnia w warszawskim 
Kościele Świętej Trójcy. 
#003880
Zespół Pieśni i Tańca "Mazowsze" i grupa rockowa Perfect dochód 
z czwartkowego koncertu  w warszawskiej Sali Kongresowej 
przekażą Fundacji "Porozumienie bez barier" Jolanty 
Kwaśniewskiej.
#003881
W warszawskim Muzeum Kolekcji im. Jana Pawła II otwarto w 
czwartek międzynarodowe sympozjum na temat rzemiosła złotniczego 
i jego znaczenia w liturgii. Spotkanie odbywa się w ramach 
Kampanii Rady Europy "Europa - wspólne dziedzictwo".
#003882
Niezależna brytyjska grupa ekspertów - Rada Bioetyki Nuffield - 
opowiedziała się za dopuszczeniem klonowania komórek narządów 
pobieranych z ludzkich embrionów, w celu wykorzystywania ich w 
lecznictwie.
W raporcie Rada podkreśla, że hodowanie klonowanych komórek na 
potrzeby medycyny nie oznacza braku poszanowania dla embrionu 
ludzkiego. Dokument ten jest zbieżny ze stanowiskiem Royal 
Society (Towarzystwa Królewskiego - brytyjskiego odpowiednika 
Akademii Nauk), które w końcu roku ubiegłego zaproponowało 
złagodzenie zakazu wykorzystywania komórek pochodzących z 
ludzkich embrionów do celów terapeutycznych.
W związku z oświadczeniem Rady brytyjskie ministerstwo zdrowia 
oświadczyło, że czeka na ogłoszenie oficjalnego raportu 
ekspertów naukowych w tej sprawie, który powinien być gotowy w 
najbliższych tygodniach.
Klonowaniu w celach terapeutycznych można poddać na przykład 
komórki krwi, kości, nerwów, mięśni czy skóry. Uzyskane tą drogą 
tkanki przeszczepia się potem chorym, często ratując im w ten 
sposób życie. Brytyjska ustawa z 1990 na temat zapłodnienia i 
embriologii zezwala na badania embrionów do czternastego dnia 
życia płodu, nie wspomina jednak o klonowaniu komórek 
embrionalnych.
#003883
Syntezatory mowy, mówiące wagi, specjalistyczne oprogramowanie 
komputerowe oraz urządzenia powiększające dla potrzeb 
niewidomych zaprezentowano w czwartek na wystawie w Warszawie.
#003884
Wybitny austriacki znawca prawa cywilnego i filozofii prawa, 
profesor Uniwersytetu Wiedeńskiego Franz Bydlinski odebrał w 
czwartek w Katowicach doktorat honoris causa Uniwersytetu 
Śląskiego.
#003885
Klasa o profilu wojskowym, pierwsza w Słupsku, powstanie od 
nowego roku szkolnego w jednym z miejscowych liceów 
ogólnokształcących. 
#003886
Starsze kobiety ze stwierdzonym rakiem piersi cierpią zazwyczaj 
na jego łagodniejszą odmianę, oddalającą ryzyko śmierci - 
dowodzą badania Centrum Rakowego w Aurorze, Kolorado.
#003887
Palenie papierosów może mieć znacznie większy wpływ na 
występowanie raka okrężnicy niż początkowo uważano. 
#003888
Prywatna firma amerykańska PE Celera Corp. poinformowała w 
czwartek, że pracujący dla niej naukowcy zidentyfikowali 
wszystkie chemiczne elementy, z których składają się ludzkie 
geny. Ich zdaniem za kilka miesięcy może to doprowadzić do 
skompletowania mapy całego genomu ludzkiego.
#003889
Na amerykańskim Uniwersytecie stanu Wisconsin w Madison 
opracowano nową substancję bakteriobójczą, która w testach 
laboratoryjnych wykazała wysoką skuteczność w zwalczaniu 
bakterii najbardziej odpornych na antybiotyki.
#003890
Sztuczne nawożenie dna Pacyfiku u wybrzeży Chile mogłoby 
doprowadzić do rozwoju planktonu, dzięki czemu ocean wchłaniałby 
z atmosfery więcej dwutlenku węgla, a to powstrzymywałoby 
ocieplanie się klimatu na Ziemi.
#003891
Kometa Hyakutake, odkryta w 1996 roku przez japońskiego 
amatorskiego astronoma o takim samym nazwisku ma warkocz 
zjonizowanej pary rozciągający się na ponad pół miliarda 
kilometrów.
#003892
Wstępne porozumienie o finansowaniu do końca tego roku 
komercyjnej eksploatacji stacji orbitalnej Mir podpisano w 
czwartek w podmoskiewskim Centrum Kontroli Lotów (CKL).
#003893
Amerykański gigant internetowy America Online (AOL) wprowadził w 
środę na rynek najnowszą wersję przeglądarki internetowej 
Netscape 6, mającą konkurować z dominującą obecnie na rynku 
przeglądarką Explorer firmy Microsoft. Ogłaszając debiut nowego 
produktu szef America Online Steve Case oświadczył na 
konferencji Internet World 2000 w Los Angeles, że Netscape 6 
jest szybsza i bardziej elastyczna niż wszystkie inne podobne 
systemy. Powiedział, że jej debiut "jest niczym innym jak 
początkiem drugiej rewolucji internetowej".
Jednak nie jest pewne, czy Netscape 6, który jest następcą 
poprzednich wersji przeglądarki Netscape Navigator, zdoła 
odzyskać choć część światowego rynku, utraconego w poprzednich 
latach na rzecz Explorera.
Wprowadzenie Netscape'a 6 na rynek zbiegło się z niekorzystnym 
dla Microsoftu orzeczeniem sądu, który uznał w  początkach 
tygodnia, że ten światowy potentat w dziedzinie oprogramowania  
próbował między innymi bezprawnie zmonopolizować rynek 
przeglądarek internetowych.
#003894
Sąd Apelacyjny obniżył karę dożywocia do 25 lat więzienia 
Szymonowi Zalewskiemu skazanemu za zabójstwo w 1993 taksówkarki 
z Nowego Dworu Mazowieckiego. Agnieszce Ciecierskiej, skazanej w 
pierwszej instancji na 15 lat za udział w tym zabójstwie i 
za rozbój sąd także obniżył karę -z 15 do 12 lat. W 1993 
Zalewski z Ciecierską oraz trojgiem nieletnich (zostali 
oni potem osadzeni w poprawczaku przez Sąd Rodzinny) brutalnie 
zamordowali taksówkarkę. Potem zabrali jej samochód i torebkę, w 
której miała dewizy.
Elżbieta K., taksówkarka z Nowego Dworu Mazowieckiego, zabrała 
na swój ostatni kurs pięć osób. Według wyjaśnień Zalewskiego, 
złożonych jeszcze w trakcie śledztwa, chciał on "sprawdzić, czy 
jest zdolny zabić". Gdy dźgał taksówkarkę nożem, wzywała 
ratunku, prosiła Ciecierską o pomoc. Ta jednak w tym czasie 
przeszukiwała torebkę i kosmetyczkę taksówkarki. Zabrała z niej 
20 USD, 20 DEM i 20 zł oraz kosmetyki.
Po zabójstwie Zalewski przekroczył na podstawie sfałszowanego 
paszportu granicę polsko-niemiecką. Tam starał się zaciągnąć do 
Legii Cudzoziemskiej, jednak go nie przyjęto. Został zatrzymany 
przez Straż Graniczną, gdy próbował wrócić do Polski.
Potem stanęli na ławie oskarżonych. Obecnie sąd po, znacznie 
dłuższej niż przewidywano, naradzie obniżył wydane wówczas 
wyroki i stwierdził, iż "sędziowie doszli do wniosku, że 
sprawiedliwe będzie 25 lat - kara surowa, ale terminowa."
Obniżając z 15 do 12 lat więzienia karę dla Ciecierskiej sąd nie 
stwierdził błędów w ustaleniach przyjętych przez sąd niższej 
instancji. Uznał jednak, że "15 lat byłoby karą rażąco surową 
wobec podrzędnej roli oskarżonej w całym zdarzeniu".
Wyrok jest prawomocny.
#003895
Białostocka prokuratura chce utajnienia części dwóch 
najpoważniejszych procesów dotyczących przestępczości 
zorganizowanej - na czas zeznań występującego w tych sprawach 
tego samego świadka koronnego.
Od 10 do 13 kwietnia odbywać się mają kolejne przesłuchania w 
procesie grupy oskarżonej o wymuszanie haraczy od właścicieli 
białostockich lokali gastronomicznych i nocnych klubów. Z kolei w 
przyszły czwartek i piątek na wokandę wróci sprawa domniemanego 
szefa gangu wołomińskiego Henryka N. pseudonim Dziad oraz 
szesnastu osób, oskarżonych o szereg poważnych przestępstw.
#003896
17-letniego chłopaka i 18-letnią dziewczynę zatrzymano w związku 
z profanacją kościoła rzymsko-katolickiego w Ślesinie w 
województwie wielkopolskim.
#003897
Dwaj nieznani i niezamaskowani sprawcy napadli na filię banku PKO 
BP na jednym z łódzkich osiedli. Ich łupem padło ponad 60 tys. zł.
#003898
Skradziony obraz Wojciecha Kossaka "Polowanie" odzyskali w 
jednym z katowickich mieszkań policjanci. Właściciel mieszkania 
został aresztowany.
#003899
Ze względów bezpieczeństwa Sąd Rejonowy w Gdańsku utajnił proces 
siedmiu skinheadów. Młodzi mężczyźni oskarżeni są o brutalne 
pobicie z użyciem niebezpiecznych przedmiotów pięciu 
nastolatków.
#003900
Prokurator rejonowy w Jarosławiu skierował do sądu akt 
oskarżenia przeciwko grupie osób, którym zarzuca kradzież 
zabytkowego samochodu ford T z 1926 roku.
#003901
Opolska policja zatrzymała trzech złodziei samochodów 
dostawczych. Ich łupem padło co najmniej 39 aut.
#003902
Wałbrzyska policja poszukuje trzech przestępców, którzy ukradli 
360 tys. zł mężczyźnie wychodzącemu z banku. Do napadu doszło w 
czwartek w Marcinowicach koło Świdnicy (Dolnośląskie).
#003903
Prokuratura Rejonowa w Opolu skierowała do sądu akt oskarżenia 
przeciwko 50-letniemu Mariuszowi G., zarzucając mu, że jako 
właściciel agencji artystyczno-usługowej wyłudził od sponsorów 
kilkadziesiąt tysięcy złotych.
#003904
Żona piłkarza Interu Milena urodziła syna w południe w 
mediolańskim szpitalu La Madonnina. 
O narodzinach potomka Ronaldo, który otrzymał imię Ronald, 
poinformował klub na swej stronie internetowej.
Matka i ważący 2,9 kg mały Ronald czują się dobrze. Szczęśliwy 
23-letni tatuś, który nie występował na boisku od listopada 
ubiegłego roku na skutek kontuzji kolana, ma powrócić do zespołu 
i zagrać w barwach Interu w przyszłym tygodniu. 
#003905
Kilkutygodniowego samca foki szarej znaleziono w czwartek na 
plaży na Półwyspie Helskim. To druga foka szara, która 
przywędrowała w ciągu ostatnich dni w rejon południowego Bałtyku.
#003906
Rozmaitych technik zdobienia jaj, robienia palm wielkanocnych i 
świątecznych dekoracji domu oraz stołu można się nauczyć podczas 
warsztatów etnograficznych, które rozpoczęły się w czwartek w 
Turku (woj. wielkopolskie).
#003907
W miejscowości Jabłoń( pow. parczewski, Lubelskie) zawaliła się 
w czwartek zewnętrzna ściana nośna budynku szkolnego. Nie było 
ofiar w ludziach.
#003908
Uszkodzenie podwozia podczas lądowania było w nocy ze środy na 
czwartek przyczyną katastrofy rosyjskiego myśliwca MiG-31 w 
obwodzie archangielskim. Zginął jeden z dwóch pilotów.
#003909
Bułgaria wkracza w nowe tysiąclecie z największymi w historii 
problemami demograficznymi, zajmując ostatnie miejsce na świecie 
pod względem wskaźnika liczby urodzeń.
#003910
Od  czwartku autokary turystyczne nie mogą w Rzymie swobodnie 
wjeżdżać do tzw. strefy ograniczonego ruchu - ZTL1 - między 
Murami Aureliana (śródmieście Rzymu) a Watykanem.
#003911
W wyniku anonimowego telefonu o podłożeniu bomby, z czeskiej 
elektrowni atomowej Dukovany ewakuowano w czwartek ponad 1.200 
osób. W stan pogotowia postawiono służby radiologiczne 
sąsiadujących z Czechami krajów.
#003912
Drużyny gospodarzy wygrały pierwsze mecze półfinałowe 
rywalizacji o Puchar UEFA. Galatasaray Stambuł pokonał Leeds 
United 2:0, a Arsenal Londyn wygrał z RC Lens 1:0. Mecze 
rewanżowe odbędą się 20 kwietnia. Spotkanie piłkarzy Galatasaray 
i Leeds toczyło się w cieniu tragedii, śmierci dwóch angielskich 
kibiców w Stambule. Na znak żałoby goście grali z czarnymi 
opaskami na ramionach, a flagi na stadionie były opuszczone do 
połowy masztów. Podczas meczu Arsenalu z RC Lens piłkarze i 
kibice minutą ciszy uczcili pamięć zabitych w Stambule kibiców. 
Austriacki arbiter zbyt wcześnie jednak zakończył tę uroczystą 
chwilę.
#003913
Policja aresztowała 13 osób narodowości tureckiej, po 
środowych bójkach ulicznych w Stambule, które doprowadziły do 
śmierci dwóch kibiców Leeds United.
#003914
Finałowy mecz o piłkarski Puchar Ligi odbędzie się 25 kwietnia 
na stadionie Legii Warszawa. Taka decyzja zapadła w czwartek na 
spotkaniu przedstawicieli PZPN, Legii Daewoo Warszawa i HOOP 
Polonia Warszawa.
#003915
W trzecim swoim meczu w mistrzostwach świata juniorów do lat 18 
polscy hokeiści przegrali w miejscowości Liepaja z Austrią 
4:5. Polacy grać będą o miejsca 5-8. Najbliższym rywalem drużyny 
polskiej będzie Dania, w sobotę. W niedzielę Polska gra z 
Włochami. W piątek dzień przerwy w mistrzostwach.
#003916
Paweł Blehm (Polonia PLUS GSM Warszawa) wygrywając z 
Przemysławem Liwakiem (KSz Stilon Gorzów Wlkp.) partię 
dziewiątej rundy szachowych mistrzostw Polski zawodników do 20 
lat - umocnił się na czele klasyfikacji generalnej.
#003917
Mariusz Czerkawski czeka na występ przed polską publicznością. 
Polski hokeista z New York Islanders kończy sezon w NHL i 
przyjeżdża do kraju, by uczestniczyć w mistrzostwach świata 
grupy B w Katowicach.
#003918
Cezary Kucharski, piłkarz Stomilu Olsztyn, został ukarany 
odsunięciem od udziału w trzech meczach, poinformował Wydział 
Dyscypliny PZPN.
#003919
Organizatorzy Grand Prix Brazylii, drugiej eliminacji mistrzostw 
świata Formuły 1 będą musieli zapłacić 100 tysięcy dolarów kary, 
za to, że podczas sesji kwalifikacyjnej plakaty reklamowe 
fruwały po torze Interlagos.
#003920
Międzynarodowa Federacja Samochodowa (FIA) podjęła w czwartek 
decyzję o wykreśleniu z kalendarza mistrzostw świata w 2000 roku 
Rajd Chin, który był planowany na 7 - 10 września. Głównym 
powodem takiej decyzji było wycofanie się głównych 
sponsorów.
#003921
Polska reprezentacja w hokeju na lodzie przegrała z Francją 
1:2 (0:0, 0:1, 1:1) w ostatnim meczu kontrolnym rozegranym w 
Oświęcimiu przed mistrzostwami świata grupy B.
#003922
Francuz Laurent Jalabert wygrał w czwartek w Santesteban czwarty 
etap kolarskiego wyścigu Dookoła Kraju Basków wyprzedzając 
Włocha Daniele Rebellina i Szwajcara Beata Zberga. Siódmy był 
Polak - Dariusz Baranowski.
#003923
Niemiec Marcel Wuest (Festina) odniósł trzecie zwycięstwo 
etapowe w wyścigu kolarskim Circuit de la Sarthe i umocnił się 
na pozycji lidera.
#003924
Od zwycięstw rozpoczęły reprezentantki Polski start w 
zapaśniczych mistrzostwach Europy w stylu wolnym w Budapeszcie, 
wygrywając cztery spośród pięciu pojedynków, które odbyły się w 
czwartkowe przedpołudnie.
#003925
Komenda Główna Policji poinformowała w czwartek Polski Związek 
Piłki Nożnej, że podjęła decyzję o zabezpieczeniu towarzyskiego 
meczu Polska - Finlandia, który rozegrany zostanie 26 kwietnia w 
Poznaniu.
#003926
Wydział Gospodarczy Sądu Rejonowego w Szczecinie oddalił wniosek 
mieszkańca Wrocławia Macieja K. o ogłoszenie upadłości 
szczecińskiej Pogoni.
#003927
W środę do rozgrywek o Puchar Stanleya awansowali hokeiści 
Pittsburgh Penguins i San Jose Sharks. Udział w play off drużyna 
Penguins zapewniła sobie po wygraniu z Toronto Maple Leafs 4:2, 
a Sharks - po zwycięstwie nad Dallas Stars 5:2.
#003928
Na wschodzie kraju pogodnie, a na pozostałym obszarze 
pochmurno z przejaśnieniami oraz opady śniegu i deszczu ze 
śniegiem, od zachodu przechodzące w deszcz. Temp. maks. od 6 do 
8 st. Wiatr słaby i umiarkowany, północno-zachodni. Ciśnienie 
będzie rosło, w południe wyniesie w Warszawie 1009 hPa i zacznie 
spadać.
#003929
Premier Jerzy Buzek oświadczył w Lublinie, że nie ma oddzielnej 
polskiej polityki zagranicznej, odnoszącej się do krajów Europy 
wschodniej. Jest jedna polityka zagraniczna - zaakcentował szef 
polskiego rządu. Premier zainaugurował na lubelskim zamku 
konferencję Polska-Wschód 2000, której celem jest 
przedyskutowanie polskiej polityki zagranicznej względem 
sąsiadów ze Wschodu. W uroczystej inauguracji uczestniczył 
przebywający w Polsce premier Ukrainy Wiktor Juszczenko.
Wcześniej w piątek obaj premierzy obejrzeli wystawę poświęconą 
architekturze Ukrainy, a przede wszystkim Kamieńcowi 
Podolskiemu. 
W piątek ukraiński premier rozmawiał także z prezydentem
Aleksandrem Kwaśniewskim i szefem polskiej dyplomacji 
Bronisławem Geremkiem.
#003930
Prezydent Aleksander Kwaśniewski podpisał nowelizację ustaw o 
radiofonii i telewizji i o języku polskim, oraz ustawę o zmianie 
ustawy o ochronie osób i mienia.
Pierwsza ze znowelizowanych ustaw wprowadza m.in. poprawkę 
Senatu w sprawie procentowego udziału audycji wyprodukowanych 
przez producentów europejskich. Nowelizacja ustawy o ochronie 
osób i mienia wprowadza wydłużenie do końca roku terminu 
ważności koncesji firm ochroniarskich oraz wydłużenie do 30 
września czasu na składanie wniosków o nowe koncesje. 
#003931
Szef zespołu parlamentarnego ZChN Stefan Niesiołowski 
poinformował, że w AWS rozważany jest pomysł, by to premier 
Jerzy Buzek był kandydatem koalicji na prezydenta, a Marian 
Krzaklewski został premierem.
Wg piątkowej "Rzeczpospolitej", w czwartek miało dojść do rozmowy 
Mariana Krzaklewskiego z Leszkiem Balcerowiczem, podczas 
której lider AWS miał namawiać szefa Unii do poparcia przez 
koalicję w wyborach prezydenckich premiera Jerzego Buzka.
Krzaklewski potwierdził, że rozmawiał  Balcerowiczem i
nie wykluczył poparcia wspólnego kandydata obu ugrupowań.
Dodał, że wariant przedstawiony przez Niesiołowskiego jest 
jednym z kilkunastu wariantów, dyskutowanych na scenie 
politycznej. 
#003932
Mazowiecka Unia Pracy uznała, że w wyborach prezydenckich partia 
powinna poprzeć Aleksandra Kwaśniewskiego. Za tym rozwiązaniem, 
w wewnątrzpartyjnym referendum, głosowało prawie 90 proc. 
członków i kandydatów UP na Mazowszu. 
#003933
Rozpoczynający swą kampanię prezydencką Jan Łopuszański liczy 
na poparcie tych, którzy "chcą, by Polska była niepodległa". Był 
on w piątek gościem "Solidarności'80" Huty Katowice w Dąbrowie 
Górniczej.
Związkowcy z "S'80" mówili, że dzielą z Łopuszańskim poglądy 
polityczne, szczególnie wizję Europy Ojczyzn, która, ich 
zdaniem, jest lepszym wyjściem niż obecna integracja. 
Łopuszański jest posłem należącym do 7-osobowej grupy 
Porozumienie Polskie, która za swoich sprzymierzeńców uważa Ruch 
Odbudowy Polski, KPN-Ojczyznę, posłów z koła Polska Racja Stanu 
oraz część parlamentarzystów AWS i PSL. Dostał się do Sejmu z 
listy wyborczej AWS. Został usunięty z klubu z powodu innego 
zdania w sprawie nowego podziału administracyjnego kraju. 
#003934
Trzy kandydatury na nowego Rzecznika Praw Obywatelskich 
zgłoszono do marszałka Sejmu. Są to: mec. Andrzej Sikora - z 
rekomendacji AWS, Marek Antoni Nowicki - zgłoszony przez UW i 
prof. Jan Wawrzyniak - kandydat SLD. 
Wiceszef klubu AWS Jacek Rybicki podkreślił, że Andrzej Sikora 
to "doskonały prawnik, zaangażowany w obronę praw człowieka na 
południu Polski od wielu lat". 
Marek Antoni Nowicki, działacz "Solidarności", przedstawiciel 
Polski w Komisji Praw Człowieka w Strasburgu, członek Komitetu 
Helsińskiego - to osoba godna najwyższego uznania - tak  
rekomendował kandydata UW Jerzy Wierchowicz. 
Jerzy Jaskiernia (SLD), argumentując zgłoszenie prof. Jana  
Wawrzyniaka na urząd RPO powiedział, że wg Sojuszu jest to 
osoba, która ma nie tylko dorobek naukowy, ale też doświadczenie 
organizatorskie i międzynarodowe, zna problematykę praw 
człowieka i prezentuje walory moralne predestynujące do objęcia 
tej funkcji. 
#003935
W Unii obowiązuje zasada: nic nie jest zakończone, dopóki 
wszystko nie zostało zakończone - twierdzi dyrektor Departamentu 
Unii Europejskiej w MSZ Jan Barcz. Barcz ostrzegł dziennikarzy 
przed nadmiernym optymizmem w ocenie postępów negocjacji Polski 
o członkostwo w UE, bo nawet w rozdziałach negocjacyjnych już 
zakończonych zawsze można, jak zauważył, powrócić do konkretnej, 
zamkniętej zdawałoby się, sprawy. 
Niedawna wizyta premiera Jerzego Buzka w Brukseli miała, w 
opinii Barcza, istotne znaczenie dla poprawy atmosfery 
politycznej wokół kwestii rozszerzenia UE.
#003936
Po przejęciu Urzędów Pracy przez powiaty największym problemem 
jest aktywne tworzenie nowych miejsc pracy - uważa wicepremier, 
minister pracy Longin Komołowski. Minister dodał, że roboty 
publiczne to nie jedyne rozwiązanie. Min. Komołowski spotkał się 
w Toruniu z kilkunastoma starostami powiatów, w których 
bezrobocie przekracza 30 proc. 
#003937
Fundacja Rozwoju Demokracji Lokalnej zakończyła realizację 
programu "Samorząd 2000", dzięki któremu w samorządach 
zorganizowano m.in. szkolenia dotyczące działania w sytuacjach 
kryzysowych oraz zarządzania finansami. Program sfinansowała 
Amerykańska Agencja ds. Rozwoju Międzynardowego (USAID). 
Fundacja Rozwoju Demokracji Lokalnej powstała w 1989 r. Od 
początku swej działalności była współfinansowana przez USAID, 
która kończy teraz działalność w Polsce i przenosi się do 
krajów, gdzie demokracja lokalna jest mniej rozwinięta. 
#003938
Za deklaracją o wzajemnym uznaniu chrztu przez Kościoły 
chrześcijańskie powinno iść podpisanie umowy o uznawaniu innych 
sakramentów - uważa bp Christian Krause, prezydent Światowej 
Federacji Luterańskiej.  Bp Krause gości od środy w Polsce.
"Chodzi przede wszystkim o sakrament eucharystii i małżeństwa. 
Małżonkowie różnych wyznań powinni móc razem przystępować do 
komunii. Także ślub mógłby mieć charakter ekumeniczny, a 
błogosławieństwa mogliby udzielać przedstawiciele wyznań obojga 
małżonków" - tłumaczył bp Krause. 
Bp Krause rozmawiał z przedstawicielami władz państwowych o 
kształtowaniu stosunków państwa i Kościoła Ewangelicko-
Augsburskiego. Zwierzchnik Kościoła Ewangelicko-Augsburskiego w 
Polsce bp Jan Szarek wyjaśnił, że na podstawie Konstytucji 
stosunek państwa do Kościołów powinny regulować umowy. Obecnie 
stosunki między kościołami niekatolickimi a państwem regulują 
tylko ustawy, które można zmieniać. 
#003939
Kolegium ds.wykroczeń w Zambrowie(Podlaskie) rozpoczęło w 
piątek od początku postępowanie wobec Andrzeja Leppera.
Lider "Samoobrony" odpowiada za nawoływanie do blokowania w 
styczniu ubiegłego roku drogi w Kołakach Kościelnych na trasie 
Białystok-Warszawa. Postępowanie odroczono po przesłuchaniu 
ośmiu świadków, bowiem obrońca Leppera złożył wniosek o 
przesłuchanie kolejnych.
#003940
Szef brytyjskiego MSW Jack Straw nie wyklucza możliwości 
ponownego wprowadzenia wiz dla Polaków. "Jeśli sami Polacy nie 
podejmą kroków zmierzających do powstrzymania napływu polskich 
uchodźców do Wielkiej Brytanii, to rząd brytyjski może sam 
wprowadzić wizy dla polskich obywateli" - zapowiedział szef 
brytyjskiej dyplomacji podczas spotkania z przebywającym w 
Londynie szefem SLD Leszkiem Millerem.  
Polskie źródła dyplomatyczne w Londynie nie kryły zaskoczenia 
brytyjską interwencją wizową uzasadnioną znacznym napływem 
polskich Romów do Wielkiej Brytanii, gdzie występują o azyl. 
#003941
Wszyscy Polacy uczestniczący w "debacie czeczeńskiej" w 
Zgromadzeniu Parlamentarnym Rady Europy poparli zawieszenie 
członkostwa Rosji, natomiast różnice dotyczyły prawa głosu 
delegacji rosyjskiej.
W debacie w Strasburgu, w wyniku której deputowani z 40 krajów 
zdecydowali o sankcjach wobec Rosji w związku z brutalnym 
naruszeniem przez nią praw człowieka w Czeczenii, uczestniczyło 
10 z 12 członków delegacji polskiego Sejmu i Senatu. Nieobecny 
był jeden poseł AWS i jeden UW.
#003942
Większość rosyjskich polityków gwałtownie krytykowała decyzje 
Zgromadzenia Parlamentarnego RE w sprawie Rosji i jej postepowania 
w Czeczenii. Na moskiewskiej giełdzie spadły ceny akcji.
Przewodniczący izby niższej parlamentu, Dumy Giennadij 
Sielezniow powiedział: "Niech nas nie straszą usunięciem. 
Przeżyjemy i bez Rady Europy. (...) Oni [europejscy 
parlamentarzyści] nie rozumieją, co dzisiaj dzieje się w Rosji. 
Oni w rzeczy samej stanęli w obronie terrorystów i bandytów i nie 
chcą brać pod uwagę tego, że my w żadnym wypadku nie cofniemy 
się póki nie zniszczymy ostatniego terrorysty w Czeczenii".
Przewodniczący izby wyższej parlamentu, Rady Federacji i 
gubernator obwodu orłowskiego Jegor Strojew oświadczył: "Język 
ultimatum w stosunku do tak wielkiego kraju nie przejdzie. Tak z 
Rosją nikt od stuleci nie rozmawiał. Decyzja o usunięciu [Rosji] 
nie będzie przyjęta.(...) Odebranie rosyjskiej delegacji prawa 
głosu to wszystko na co stać Radę Europy".
#003943
Przedstawicielom Unii Europejskiej (UE),którzy przybyli na rozmowy 
do Moskwy, udało się uzyskać obietnicę rosyjskich władz, że 13 i 
14 kwietnia delegacja Unii będzie mogła odwiedzić Czeczenię. W 
poniedziałek wrócą tam też przedstawiciele Organizacji Bezpieczeństwa 
i Współpracy w Europie. W skład misji weszli m.in. szef portugalskiej 
dyplomacji Jaime Gama i wysoki przedstawiciel ds. polityki 
zagranicznej i bezpieczeństwa Javier Solana. 
Po spotkaniu z rosyjskim prezydentem-elektem Władimirem Putinem 
przedstawiciele Unii wyrazili nadzieję, że w przyszłym tygodniu 
zaprezentuje on program politycznego rozwiązania konfliktu w 
Czeczenii. "Prezydent ciężko nad tym programem pracuje" - 
przekonywał Jaime Gama na konferencji prasowej w Moskwie. 
Nadzieję tę jednak błyskawicznie rozwiał specjalny doradca 
prezydenta ds. Czeczenii Siergiej Jastrzembski. Na spotkaniu 
Putina z przedstawicielami Unii "nie było mowy o jakiejkolwiek 
specjalnej platformie politycznej dla Czeczenii" - powiedział.
#003944
Wicepremier Rosji i pełnomocnik rządu ds. Czeczenii Nikołaj 
Koszman oświadczył po spotkaniu z prezydentem-elektem, że w 
republice tej nie zamierza się obecnie wprowadzać rządów 
prezydenckich. Jednocześnie powiedział, że Rosja w Czeczenii 
"powinna poradzić sobie sama i sama sobie poradzi". "Lepiej niż 
my nikt sobie tam nie poradzi. Jeśli ktoś spróbuje tam wejść i 
narzucić nam swój sposób decydowania, to będzie to bardzo 
niebezpieczne" - dodał.
#003945
Dziennik "Neue Ruhr/Neue Rhein Zeitung" napisał, że niemiecki 
wywiad dostarczał Rosji podczas wojny w Czeczenii informacji o 
działaniach islamskich aktywistów oraz o międzynarodowym 
terroryźmie. 
Gazeta podała, że w Czeczenii przebywał szef Federalnej Służby 
Informacyjnej (BND), August Hannig. Zdaniem gazety, Hannig był 
jedynym gościem z Zachodu Europy, który przebywał w rejonie walk.  
"Celem pobytu szefa Augusta Hanniga  w Czeczenii było poznanie 
sytuacji i uzyskanie informacji o islamskim terroryźmie" - 
poinformowała agencja DPA, powołując się na kręgi rządowe w 
Berlinie. 
#003946
Na spotkaniu z sekretarzem generalnym ONZ Kofim Annanem papież
Jan Paweł II podkreślił, że ochrona życia, poszanowanie godności 
ludzkiej i jedność społeczeństw to wspólne dziedzictwo 
ludzkości, którego nikt nie ma prawa kwestionować. 
#003947
Momczilo Krajisznik, przywódca bośniacki, który stanął w piątek 
przed ONZ-owskim trybunałem do spraw zbrodni wojennych w dawnej 
Jugosławii, nie przyznał się do winy.  
Krajisznikowi zarzuca się wszystkie zbrodnie znajdujące się na 
liście trybunału - ludobójstwo, zbrodnie przeciwko ludzkości i 
zbrodnie wojenne. Postawiono mu dziewięć głównych zarzutów, w tym 
dokonywanie "eksterminacji, zabójstw, morderstw z premedytacją, 
prześladowań i deportacji".
#003948
Elian Gonzales ma wkrótce zostać przekazany naturalnemu 
ojcu. Prokurator generalna USA Janet Reno poinformowała w 
piątek, że na początku przyszłego tygodnia rozpoczną sie 
działania, mające na celu przekazanie 6-letniego rozbitka-
uchodźcy z Kuby. 
Juan Gonzales, ojciec Eliana spotkał się w piątek rano w 
Waszyngtonie z panią Reno i szefową urzędu imigracyjnego (INS) 
Doris Meissner. Obie zapewniły go, że rząd USA zadba, żeby 
odzyskał syna, który przebywa pod opieką krewnych w Miami.	
Poinformował o tym uczestniczący również w rozmowie amerykański 
adwokat Gonzalesa, Gregory Craig. 
#003949
Podczas piątkowej sesji Giełdy Papierów Wartościowych spadł kurs 
akcji 31 spółek, 163 wzrósł, a 27 nie zmienił się, w tym na 
rynku NFI wzrosła cena akcji wszystkich 15 funduszy. Indeks rynku 
podstawowego WIG wzrósł o 3 proc. i wyniósł 21.243,5 pkt. 
#003950
Piątkowy silny wzrost WIG (o 3 proc.) należy postrzegać jako 
techniczną korektę. Jednak spory skok obrotów wskazuje, że 
dzisiejsze odbicie nie było jednodniowe - uważa makler DM BOŚ SA 
Marek Pokrywka.  "Rozpoczęta w piątek korekta powinna wynieść 
WIG do około 21.500 pkt" - powiedział. 
Tymczasem w piątek indeks rynku podstawowego WIG wzrósł o 3 
proc. do 21.243,5 pkt., a obroty na rynku podstawowym zwiększyły 
się o 72,1 proc. do 273 mln 524 tys. zł. Tak więc zgodnie z 
przewidywaniami analityków, poprawa nastrojów na giełdach 
światowych ociepliła również warszawski parkiet. Lider ostatnich 
spadków, WIG Teleinfo, zyskał w piątek 5,9 proc. 
Jednocześnie piątkowy fixing zaowocował silnymi wzrostami 
kursów akcji NFI. Indeks NIF, po 6,1-proc. wzroście, osiągnął 
wartość 59,1. 
"Ze sporym prawdopodobieństwem można stwierdzić, ze indeks NIF 
znajduje się w przełomowym dla niego okresie. Istnieje zatem 
spora szansa, że trwający od ponad 3 lat trend spadkowy na tym 
rynku dobiega końca" - uważa Pokrywka.  
#003951
Ponad połowa (54 proc.) respondentów pytanych w marcu przez 
CBOS uważa, że sytuacja gospodarcza pogorszyła się w okresie 
sprawowania władzy przez obecny rząd. 13 proc. uważa, że się 
poprawiła, a co czwarty ankietowany - że nie zmieniła się. 
#003952
Rezerwy oficjalne brutto spadły w marcu do 25 mld 592,7 mln 
USD z 25 mld 604,2 mln USD w lutym. Od początku roku rezerwy 
wzrosły o 98,4 mln USD, a w porównaniu do marca 1999 roku spadły 
o 1 mld 5,1 mln USD.
#003953
Polska podpisze wkrótce kontrakt na sprzedaż ponad 500.000 ton 
węgla kamiennego na Ukrainę - poinformował minister gospodarki 
Janusz Steinhoff po spotkaniu z ministrem gospodarki Ukrainy 
Igorem Szumyło.
#003954
Polskie rafinerie prawdopodobnie obniżą ceny paliw na początku 
przyszłego tygodnia pod warunkiem, że utrzyma się spadkowa 
tendencja cen na giełdach światowych - uważają analitycy z biura 
Reflex, handlującego paliwami.
#003955
W marcu wskaźnik ogólnego klimatu koniunktury w przemyśle 
ukształtował się na poziomie zeszłego miesiąca i wyniósł
plus 10 pkt.
#003956
Wskaźnik ogólnego klimatu koniunktury w budownictwie 
wyniósł w marcu plus 32 pkt., co oznacza wzrost o 19 pkt. w 
porównaniu z poziomem sprzed miesiąca. 
#003957
W marcu klimat koniunktury w handlu detalicznym wzrósł 
o 3 pkt. w porównaniu z lutym i uzyskał wartość plus 7 pkt. 
#003958
Od piątku nowym Generalnym Inspektorem Nadzoru Bankowego 
został Wojciech Kwaśniak, dotychczasowy dyrektor w GINB. Ewa 
Śleszyńska-Charewicz, dotychczasowy szef GINB, złożyła 
rezygnację.
#003959
Komisja Papierów Wartościowych i Giełd bada sprawę kupna 
36,68 proc. akcji Budimeksu przez Grupo Ferrovial SA. 
#003960
Konsorcjum Electricite de France i Gas de France otrzymało 
ograniczoną wyłączność na negocjacje w sprawie zakupu akcji 
Zespołu Elektrociepłowni Wybrzeże SA w Gdańsku. Konsorcjum 
ma wyłączność negocjacyjną do 17 maja. 
#003961
Saint Louis Sucre SA otrzymał wyłączność negocjacyjną na zakup 
akcji Śląskiej Spółki Cukrowej. 
#003962
Za 30 procent PZU SA inwestorzy zobowiązali się zapłacić 
łącznie tyle, na ile doradca MSP wycenił wartość całej grupy PZU 
- podała w piątek "Rzeczpospolita" powołując się na uzyskaną 
kopię umowy prywatyzacyjnej z listopada zeszłego roku. 
#003963
Sąd Okręgowy w Warszawie postanowił o tymczasowym zabezpieczeniu 
powództwa w sprawie Wiktora Jedamskiego przeciwko Eureko i BCP, 
akcjonariuszom BIG Banku Gdańskiego SA - podał sąd w postanowieniu. 
#003964
W piątek złoty umocnił się o 0,4 proc. w porównaniu do 
czwartkowego zamknięcia, osiągając poziom 5,4 proc. powyżej 
parytetu. Na rynku międzybankowym za jednego dolara trzeba 
zapłacić 4,16 zł. 
#003965
Zarząd giełdy postanowił wprowadzić do obrotu giełdowego na 
rynku podstawowym, począwszy od 18 kwietnia, 611.677 akcji 
Elektrimu SA. Po asymilacji tych akcji w obrocie giełdowym 
znajdzie się łącznie 75.861.514 akcji Elektrimu SA.
#003966
Niemiecka firma Pfleiderer Holzwerkstoffe GmbH postanowiła 
wycofać się z postępowania, mającego na celu uchylenie decyzji 
KPWiG o wyrażeniu zgody na wprowadzenie do obrotu publicznego 
akcji Zakładów Płyt Wiórowych SA w Grajewie.
#003967
Amica Wronki SA, producent sprzętu AGD, prowadzi bardzo 
zaawansowane rozmowy z dwoma potencjalnymi inwestorami 
branżowymi. 
#003968
Od 1 maja 2000 każdy mieszkaniec Polski rejestrujący pojazd 
będzie musiał wydać ponad 135 złotych. 
#003969
62,7 mln zł kosztować będzie budowa centralnej oczyszczalni 
ścieków dla Gliwic - jednego z największych miast w Polsce. 
#003970
Firmy medialne, technologiczne i telekomunikacyjne zaczęły w 
piątek poprawiać swoje pozycje na europejskich giełdach po 
zasadniczym spadku ich notowań przed kilkoma dniami.
#003971
Ceny ropy w Londynie spadły w piątek o ponad 1 proc.,do 
najniższego poziomu od 3 miesięcy. Rafinerie na świecie 
zmniejszają produkcję ze względu na sezonowe remonty i zmianę 
produkcji. 
#003972
Arcydzieło Petera Paula Rubensa "Zdjęcie z Krzyża", a także 
przedstawienia pasyjne w malarstwie i grafice 
północnoeuropejskiej XVI i XVII wieku - składają się na otwartą 
w piątek wystawę w Muzeum Narodowym w Warszawie. Obraz Rubensa 
dotarł do Polski z Państwowego Ermitażu w Petersburgu. Pracownia 
Rubensa podejmowała temat "Zdjęcia z Krzyża" kilkanaście razy 
między 1611 a 1625 rokiem. "Rubens najpierw rysował, a następnie 
tworzył szkic olejny, tzw. +modello+. Szkic stanowił fazę 
przejściową - służył do prezentacji wizji malarskiej klientowi. 
Powstały w końcu obraz różnił się od szkicu" - tłumaczyła 
dziennikarzom w czasie oprowadzania Hanna Benesz, komisarz 
wystawy. Wystawa ukazuje wszystkie trzy etapy pracy nad dziełem -
rysunek piórkiem, szkic olejny i malowidło ołtarzowe. "Od dawna 
nie mieliśmy okazji oglądać procesu tworzenia dzieła. Podejmując 
temat +Zdjęcia z Krzyża+ w ciągu kilkunastu lat Rubens za każdym 
razem zmieniał koncepcję. To jest nadzwyczajne" - powiedział 
konsultant naukowy wystawy, prof. Juliusz Chrościcki z UW. Na 
wystawie zaprezentowano również "Małą Pasję" Albrechta Duerera, 
przedstawiającą w 37 drzeworytach Historię Odkupienia: od 
Grzechu Pierworodnego do Sądu Ostatecznego. Jest to, zdaniem 
autorów wystawy, rodzaj "wizualnego modlitewnika", służącego 
kontemplacji Męki Pańskiej. 
#003973
83 fotografie Paryża autorstwa Henri Cartiera-Bressona 
wystawiono w holu poznańskiego Zamku. Cartier-Bresson uważany 
jest za ojca fotografii reportażowej.
#003974
Sześć obrazów olejnych, kilkanaście rysunków i 
gwaszy oraz akwafortę autorstwa Andrzeja Wajdy można od piątku 
przez trzy dni oglądać w łódzkim Muzeum Sztuki.
#003975
Wystawę "Sztuka portretowa w grafice i rysunku" otwarto na Zamku 
Królewskim w Warszawie. Ekspozycję tworzy blisko 80 prac z XVI-
XIX wieku. 
#003976
Piętnastu działaczy Fundacji Kultury Polskiej otrzymało wysokie 
odznaczenia państwowe od  prezydenta Aleksandra Kwaśniewskiego. 
#003977
Trzydzieści jeden koncertów zaplanował w sezonie artystycznym 
2000 Poznański Chór Chłopięcy "Polskie Słowiki". Większości 
koncertów będzie można wysłuchać za granicą.
#003978
Prawykonanie "Recueillement" ("Zamyślenia") poznańskiego 
kompozytora Mirosława Bukowskiego uświetniło Koncert Finałowy 
XXXVI Festiwalu Muzyki Współczesnej "Poznańska Wiosna Muzyczna". 
#003979
Andrzej Nowicki - były basista zespołu Perfect - zmarł nagle w 
piątek w Warszawie. Miał 46 lat. 
#003980
Żywność produkowana z roślin genetycznie zmodyfikowanych nie 
stwarza żadnego zagrożenia dla zdrowia konsumentów - oceniają 
członkowie amerykańskiej Narodowej Rady Badań. Komunikat w tej 
sprawie, ogłoszony na konferencji prasowej w Waszyngtonie, 
stwierdza, że nie ma żadnych różnic pod względem ryzyka dla 
zdrowia ludzi między spożywaniem roślin doskonalonych 
tradycyjnymi metodami a modyfikowanych genetycznie z 
wykorzystaniem nowoczesnych technik. Jednakże, jak powiedział 
przewodniczący komisji powołanej przez Narodową Radę Badań do 
przeanalizowania tej sprawy, Perry Adkisson, "ostateczna 
akceptacja społeczna dla żywności genetycznie zmodyfikowanej 
będzie zależeć od jej testów i od zatwierdzenia jej przez 
władze".
#003981
Czwartkowa data - 6 kwietnia 2000 roku - ogłoszenia przez firmę 
Craiga Ventora identyfikacji ludzkiego genomu, będzie przełomowa 
w genetyce - powiedział PAP prof. Jerzy Stanisław Nowak z 
Zakładu Genetyki Człowieka PAN.
#003982
Technika laserowa, polegająca na stworzeniu 40-50 niewielkich 
tunelików w mięśniu sercowym, pomaga zmniejszyć bóle w klatce 
piersiowej. Ma to szczególne znaczenie dla chorych, którzy nie 
mogą być poddani poważnej operacji serca. 
#003983
Chorzy na cukrzycę maja większe szanse przeżycia zawału serca po 
uprzedniej operacji wszczepienia bypassów niż po angioplastyce 
z użyciem balonu - wynika z raportu sporządzonego pod 
kierownictwem dr Katrine M. Detre.
#003984
Wyniki długoterminowych badań sugerują, że nadmierne spożywanie 
produktów zawierających wapń wiąże się z ryzykiem wystąpienia 
raka prostaty - twierdzą naukowcy z Harwardzkiej Szkoły Zdrowia 
Publicznego w USA.
#003985
Coraz więcej pacjentów w USA cierpiących na ostre bóle przyjmuje 
leki narkotyczne. Jednocześnie maleje wśród nich liczba 
uzależnionych od tych leków - twierdzi amerykański naukowiec. 
#003986
Utrata włosów wpływa na obniżenie jakości życia. Prowadzi do 
frustracji, braku pewności siebie, depresji, zmniejsza poczucie 
własnej wartości. W ekstremalnych przypadkach - szczególnie 
wśród kobiet - wywołuje myśli samobójcze.   
#003987
Likwidowanie lokalnych stacji krwiodawstwa i zastąpienie tego 
częstszymi wyjazdami w teren przenośnych punktów krwiodawstwa 
może być szansą na upowszechnienie oddawania krwi. 7 kwietnia 
przypada Światowy Dzień Zdrowia. W tym roku jest on obchodzony 
pod hasłem "Bezpieczeństwo krwi zaczyna się ode mnie". 
#003988
35 studentów największych białostockich uczelni państwowych i 
niepaństwowych otrzymało tytuły "Primus inter pares" (pierwszy 
wśród równych). 
#003989
Stany Zjednoczone na poligonie jądrowym w Nevadzie 
przeprowadziły kolejną, jedenastą już podziemną próbę jądrową z 
ładunkiem o masie podkrytycznej - podała agencja Kyodo.
#003990
Naukowcy amerykańscy zaobserwowali w piątek wielki rozbłysk 
słoneczny i ostrzegli, że jego rezultatem mogą być na Ziemi 
burze magnetyczne, powodujące zakłócenia łączności i systemów 
energetycznych.
#003991
Biblioteka Jagiellońska otrzymała w darze od jednej z firm 
komputerowych nowoczesny serwer. Dla uczczenia jubileuszu 600-
lecia odnowienia Akademii Krakowskiej serwerowi nadano imię 
patronki uczelni - Jadwigi.
Na dotychczasowym serwerze znajdowały się bazy danych 
Biblioteki Jagiellońskiej, 18 bibliotek instytutowych i 
Collegium Medicum oraz Papieskiej Akademii Teologicznej, 
Politechniki Krakowskiej, Instytutu Bibliotekoznawstwa oraz 
kopia Katalogu Centralnego Haseł Wzorcowych.
#003992
Uczeni z uniwersytetów Waszyngtonu i stanu Południowej 
Kalifornii zbudowali urządzenie, pn. "opto-chip", które zamienia 
sygnały elektryczne na promienie świetlne, co radykalnie 
przyspieszy pracę urządzeń informatycznych.
Jak informuje tygodnik "Science", jeden z twórców urządzenia, 
chemik Larry Dalton twierdzi, że może ono zrewolucjonizować 
przetwarzanie danych w komputerach, ich przesyłanie w sieciach 
internetowych, jak na liniach telefonicznych.
"Opto-chip" może być używany z wykorzystaniem światłowodów. 
Zapewnia natychmiastowe przesłanie danych do adresata w każdym 
punkcie na Ziemi. 
#003993
Po 20 minutach zakończyła się rozprawa w procesie oskarżonych, 
którzy 13 marca doprowadzili do strzelaniny w jeleniogórskim 
Sądzie Okręgowym. Przestępcy siedzieli na ławie oskarżonych ze 
skutymi rękami i nogami. Była to pierwsza rozprawa od 
marcowej strzelaniny i trwała bardzo krótko, gdyż prokurator 
złożył jedynie wniosek o "wyłączenie sędziów Sądu 
Okręgowego w Jeleniej Górze od orzekania w tym procesie". 
Wniosek zostanie rozpatrzony przez Sąd Apelacyjny we Wrocławiu. 
Jeśli SA przychyli się do wniosku, to trwający od ponad roku 
proces będzie musiał zacząć się od nowa. Zmieni się 
najprawdopodobniej nie tylko skład sędziowski, ale i miejsce 
procesu. 
#003994
Policja dysponuje już portretami pamięciowymi dwóch młodych 
mężczyzn, którzy w czwartek po południu napadli na filię banku 
PeKaO SA w Łodzi i skradli ponad 60 tys. zł. Sprawcy mają ok. 25-
30 lat. Jeden z nich jest szczupły, wysoki -ok. 185 cm wzrostu, 
ma krótkie, blond włosy. Drugi ze sprawców to niski, krępy 
mężczyzna; podczas napadu na głowie miał czapkę. Obaj napastnicy 
nie mieli zarostu. 
W czwartek przed godz. 17 niezamaskowani sprawcy weszli do banku 
PeKaO SA (a nie jak wcześniej informowano do PKO BP), w chwili gdy
nie było w nim klientów. Mężczyźni sterroryzowali prawdopodobnie 
bronią palną z obciętą lufą dwie pracownice banku, przeskoczyli przez
ladę i skrępowali kobiety plastikowymi kajdankami. Ukradli gotówkę
przygotowaną do wywiezienia z banku przez konwojentów - 50 tys. zł i
3 tys. USD. 
Jak wynika ze wstępnych ustaleń policji, napastnicy po wyjściu z 
banku przeszli kilkaset metrów i wsiedli do samochodu osobowego.
#003995
Władze UJ rozważają możliwość wystąpienia do sądu przeciwko 
właścicielom antykwariatu Reiss&Sohn o zwrot starodruków 
skradzionych z Biblioteki Jagiellońskiej.
#003996
Kary 6 lat więzienia oraz 8 tys. zł grzywny wymierzył Sąd 
Okręgowy w Szczecinie mieszkańcom Gdyni 25-letniemu Mirosławowi 
T. oraz 27-letniemu Mikołajowi G. oskarżonym o przemyt ponad 7 
kg kokainy wartości 1 mln 34 tys. zł. 
#003997
Odwleka się zakończenie procesu Leszka D., pseud. "Wańka" - 
domniemanego szefa gangu pruszkowskiego, który jest oskarżony o 
wymuszanie. W piątek miało dojść do końcowych wystąpień stron, 
ale obrona złożyła nowe wnioski dowodowe.
#003998
Troje oszustów ze Szczecina, posługując się skradzionymi kartami 
kredytowymi, ukradło prawie 150 tys. złotych z kont bankowych 
kilkunastu osób. 
#003999
Zdetonowany przez nieznanych sprawców ładunek wybuchowy 
uszkodził w nocy z czwartku na piątek budynek nowej remizy 
strażackiej we wsi Dąbrowa-Moczydły koło Szepietowa (Podlaskie). 
Nikt nie doznał obrażeń. 
#004000
Katowicki Sąd Rejonowy zwróci się do MSWiA z pytaniem, czy 
resort ma informacje na temat dokumentu, który - wg Kazimierza 
Świtonia - stanowił podstawę kolportowanych przez niego 5 lat 
temu ulotek. 
#004001
Pewien austriacki narciarz zabłądził w czwartek koło Obertauen i 
nie zdołał wrócić do hotelu przed zapadnięciem zmroku. Zaczęto 
się obawiać o jego życie, tym bardziej, że ów pan liczy sobie 88 
lat. Ratownicy odnaleźli sędziwego narciarza w piątek, całego i 
zdrowego. Zgubił wprawdzie drogę, ale nie stracił nerwów. Noc 
przeczekał w jamie, którą wygrzebał sobie w śniegu. 
#004002
Pod hasłem "Przybywamy z kraju, gdzie nie zabija się zwierząt" w 
Wiźnie (Podlaskie) młodzież zorganizowała happening "w obronie 
wszelkiego stworzenia", towarzyszący I Międzynarodowemu 
Festiwalowi Filmów Przyrodniczych.
#004003
Jeden z głównych placów Poznania: Plac Wolności, na godzinę 
zmienił nazwę na Plac Wolności im. Lecha  Wałęsy. Happenig 
polityczny zorganizowali Młodzi Chadecy III RP.
#004004
Jolanta Kwaśniewska została w Katowicach wpisana do rejestru 
honorowych dawców szpiku kostnego. W sterylnych warunkach oddała 
próbkę krwi w celu oznaczenia fenotypu.
#004005
Reprodukcje 300 arcydzieł sztuki światowej oraz 28 specjalnie 
przygotowanych map wzbogaciły najnowsze wydanie Biblii 
Tysiąclecia, które ukazało się już na rynku.
#004006
Misterium Męki Pańskiej, w najstarszym w Polsce Sanktuarium 
Maryjnym w Górce Klasztornej, po raz 17 organizują w sobotę 
Misjonarze Świętej Rodziny. W misterium weźmie udział ponad stu 
aktorów - amatorów i tłumy widzów.
#004007
Wyruszył drugi konwój Polskiej Akcji Humanitarnej z pomocą dla 
uchodźców z Czeczenii.
#004008
Całkowicie wstrzymano wydawanie wiz wjazdowych dla 
zorganizowanych grup turystycznych udających się do Izraela - 
poinformował rzecznik MSZ Paweł Dobrowolski. 
#004009
Od 1 maja 2000 każdy mieszkaniec Polski rejestrujący pojazd 
będzie musiał wydać ponad 135 złotych - poinformowała PAP 
rzeczniczka prasowy MGiTM. 
#004010
Harcerze-krótkofalowcy mają wspomagać Obronę Cywilną powiatu 
jarosławskiego (Podkarpacie) w razie klęsk żywiołowych, 
katastrof i innych zagrożeń wymagających szybkich działań na 
rzecz ochrony mieszkańców.
#004011
I nagrodę w finale IV Ogólnopolskiego Konkursu Krasomówczego w 
Poznaniu zdobył Marcin Górski z Łodzi. 
#004012
Piłkarze Amiki Wronki pokonali Widzew Łódź 2:0 (0:0) w 
meczu pierwszej ligi. Bramki zodyli: Remigiusz Sobociński (50.) i
Grzegorz Król (64.). 
#004013
Piąte miejsce debiutującej w zapaśniczych mistrzostwach Europy w 
stylu wolnym, Elżbiety Stryczek (Slavia Ruda Śląska) było 
jedynym piątkowym osiągnięciem polskiej ekipy w mistrzostwach 
Europy w Budapeszcie. 
#004014
Maciej Grabowski w klasie Laser oraz Anna Graczyk w klasie 
Mistral zdobyli złote medale pierwszych Akademickich Mistrzostw 
Świata w żeglarstwie, które odbywały się na Morzu Śródziemnym u 
wybrzeży francuskiej miejscowości La Grande Motte. Ponadto 
Polacy wywalczyli jeszcze trzy brązowe medale. 
#004015
Polska pokonała Białoruś 24:17 (14:9) w towarzyskim meczu 
piłkarek ręcznych drużyn młodzieżowych do lat 19, który 
rozegrano w Nowym Mieście nad Wkrą.
#004016
12 kwietnia meczem W. Brytania - Estonia zainaugurowane zostaną 
w Katowicach hokejowe mistrzostwa świata grupy B. W 
mistrzostwach, które zakończą się 21 kwietnia, wystąpi 8 drużyn, 
w tym i reprezentacja Polski.
#004017
Trzech francuskich kolarzy, specjalistów w wyścigach 
przełajowych, w tym mistrza kraju, poddano śledztwu i 
aresztowano pod zarzutem stosowania dopingu, poinformowała w 
piątek policja w Perpignan. 
#004018
Dwaj włoscy kolarze - Simone Zucchi i Fabio Testi - znaleźli 
się w składzie polskiej grupy zawodowej Atlas-Lukullus-Ambra, 
jednej z pięciu krajowych ekip profesjonalnych, które startować 
będą w tym sezonie. 
#004019
Tenisiści Hiszpanii prowadzą z Rosją 2:0 po pierwszym dniu meczu 
1/4 finału grupy światowej Pucharu Davisa, który rozgrywany jest 
w Maladze. 
#004020
Włoch Gabriele Colombo (Cantina Tollo) wygrał w piątek pierwszą 
część ostatniego, 5. etapu kolarskiego wyścigu Dookoła Kraju 
Basków. Dziewiąte miejsce zajął Dariusz Baranowski (Banesto). 
#004021
FIFA potwierdziła w piątek, że włoski piłkarz Interu Mediolan 
Roberto Baggio zagra w zespole Światowych Gwiazd 25 kwietnia w 
meczu charytatywnym, rozgrywanym pod hasłem "Piłka Nożna dla 
Pokoju", z drużyną Bośni.
#004022
Śmierć dwóch kibiców Leeds w Stambule wykazała konieczność 
kontrolowania, kto nabywa bilety na mecze piłkarskie - uważa 
prezydent Europejskiej Unii Piłkarskiej (UEFA), Lennart 
Johansson. 
#004023
Amerykanin Kenny Roberts (Suzuki) uzyskał najlepszy wynik w 
klasie 500 ccm podczas piątkowej sesji kwalifikacyjnej do 
motocyklowej Grand Prix Japonii, która odbędzie się w niedzielę 
na torze Suzuka.
#004024
Udany rzut na 10 sekund przed zakończeniem meczu w wykonaniu 
pierwszoroczniaka w lidze koszykarzy NBA Rona Artesta, dał 
zwycięstwo Chicago Bulls nad Milwaukee Bucks 90:88.
#004025
Tenisiści Australii prowadzą z Niemcami 2:0 po pierwszym dniu 
meczu 1/4 finału grupy światowej Pucharu Davisa, który odbywa 
się w Adelajdzie.
#004026
Porażka New Jersey Devils 0:5 z Buffalo Sabres - to 
niespodzianka w czwartkowej serii meczów w NHL. Kilka tygodni 
temu nie kwestionowany lider Atlantic division pozwolił się 
dogonić Philadelphii Flyers.
#004027
Weekend pogodny, tylko na krańcach południowych okresami 
wzrost zachmurzenia i przelotny deszcz. Temp. maks. od 5 st. na 
wschodzie do 9 st. na południowym zachodzie. Wiatr słaby i 
umiarkowany, północno-zachodni. Ciśnienie w Warszawie trochę 
spada. W sobotę w południe wyniesie 1006 hPa. 
#004028
Nad tożsamością UW zastanawiali się podczas weekendu uczestnicy 
konferencji programowej partii. Zderzyły się dwie koncepcje: 
społecznej gospodarki rynkowej i po prostu - wolnorynkowej.
Ostatecznie w deklaracji programowej Unia Wolności "opowiadając 
się zdecydowanie za gospodarką wolnorynkową, podkreśla 
konieczność uwzględniania jej społecznego charakteru".
Nie mówiono o kandydacie na prezydenta. W tej sprawie 26 
kwietnia zbierze się Rada Krajowa UW. "Mam nadzieję, że do tego 
czasu wykrystalizuje się sytuacja w AWS" - mówił Balcerowicz.
Konferencja przyjęła Kodeks Antykorupcyjny, który, zdaniem 
Balcerowicza, powinien stać się przedmiotem porozumienia partii 
"ponad podziałami".
#004029
Zdaniem Mariana Krzaklewskiego, niepowodzenia z powołaniem 
Instytutu Pamięci Narodowej wynikają z toczącej się wokół niego 
walki politycznej, a o jej przerwaniu i utworzeniu Instytutu 
może przesądzić stanowisko UW.
Sef SKL Jan Maria Rokita zaapelował do Leszka Balcerowicza, 
Bronisława Geremka i Tadeusza Mazowieckiego, by "swym 
autorytetem" przekonali posłów UW do poparcia kandydatury 
Jerzego Polaczka na prezesa IPN. Rada Polityczna SKL uzypełniła 
w sobotę skład zarządu partii. Liderzy tego ugrupowania 
podtrzymują poparcie dla idei prawyborów prezydenckich w AWS.
W ocenie Tadeusza Mazowieckiego, list prezesa SKL do liderów UW 
w sprawie poparcia kandydatury Jerzego Polaczka (AWS-SKL) na 
szefa IPN, jest próbą przerzucenia na Unię odpowiedzialności w 
razie niepowołania szefa Instytutu. "Obawiam się, że jest to 
próba powiedzenia, że to właśnie my będziemy odpowiedzialni jak 
pana Polaczka nie wybiorą" -powiedział Mazowiecki. 
#004030
Klub SLD chce, aby Sejm powołał Komisję Nadzwyczajną do spraw 
przeciwdziałania korupcji w Polsce. Projekt uchwały w sprawie 
powołania takiej Komisji Sojusz złoży w Sejmie w przyszłym 
tygodniu.
Szef klubu Leszek Miller powiedział, że celem Komisji byłoby 
m.in. dokonanie analizy funkcjonowania w praktyce 
antykorupcyjnych regulacji ustawowych. Komisja oceniłaby również 
efektywność działania w dziedzinie zwalczania korupcji przez 
organy i instytucje państwowe zobowiązane do tego ustawowo 
(chodzi o NIK, NBP, UOP oraz ministrów: spraw wewnętrznych i 
administracji, sprawiedliwości i finansów). 
Według rzecznika rządu Krzysztofa Lufta, zwalczanie korupcji 
wymaga współpracy wszystkich sił politycznych. Luft nie zgadza 
się z oceną SLD, że za rządów obecnej koalicji korupcja wzrosła.
Mariusz Kamiński (AWS) komentując pomysł SLD podkreślił, że 
każda inicjatywa, zmierzająca do zwalczania zjawiska korupcji 
jest cenna i godna poparcia. Dodał jednak, że należy się 
przyjrzeć propozycji Sojuszu i ocenić, czy nie jest to jedynie 
działanie propagandowe. 
Według prezesa SKL Jana Marii Rokity, jego partia będzie 
"zdecydowanien popierać" pomysł powołania komisji.
#004031
Podczas posiedzenia Rada Polityczna SKL, na wniosek Rokity, 
uzupełniła skład wybranego po ostatnim kongresie zarządu partii. 
Nowym wiceprezesem został Wiesław Walendziak, a do zarządu 
wszedł także minister kultury Kazimierz Ujazdowski. Ponadto w 
skład zarządu wszedł "z urzędu" powołany niedawno na szefa 
zespołu parlamentarnego SKL Mirosław Styczeń, a prezydium Rady 
Politycznej poszerzone zostało o Pawła Zalewskiego. 
Rokita podtrzymał poparcie SKL dla idei prawyborów prezydenckich 
w AWS, ale dodał, że w tej sprawie "zaczynają się rysować pola 
kompromisu" między popierającymi prawybory SKL, ZChN i PPChD a 
sprzeciwiającymi się "S" i RS AWS. 
#004032
Tego dnia odbędzie się krajowa konwencja wyborcza Stronnictwa, 
która wyłoni kandydata - zdecydowała Rada Naczelna PSL.
Prezes Stronnictwa Jarosław Kalinowski nie chciał zdradzić 
nazwisk osób, spośród których ludowcy wybiorą swojego kandydata.
Kalinowski przedstawił też prognozę dotyczącą rozwoju sytuacji 
gospodarczej w 2000 roku. "Niestety ta prognoza nie jest 
optymistyczna" - powiedział.
#004033
Prace nad nową ustawą o finansowaniu samorządów zmierzają w 
takim kierunku, by zwiększyć udział środków własnych w lokalnych 
budżetach - zapewnił premier Jerzy Buzek uczestników 
zakończonego w sobotę II Zgrodmadzenia ZPP.
Zaznaczył, że do 10 kwietnia resort finansów ma zakończyć prace 
nad projektem ustawy. "Najdalej do świąt zostanie on przesłany 
do uzgodnień międzyresortowych" - dodał premier. 
#004034
Tożsamość i wartości narodowe oraz poprawa naszej sytuacji 
demograficznej są tak samo ważne dla rozwoju kraju, jak jego 
potencjał ekonomiczny - uważa prezes Zjednoczenia Chrześcijańsko-
Narodowego Marian Piłka. Przekonywał w Białymstoku podczas 
zjazdu ZChN województwa podlaskiego, że zjednoczenie musi być 
ugrupowaniem "odrodzenia moralnego i patriotycznego", które za 
swój zasadniczy cel działania w krótkim czasie stawia m.in.
marginalizację wpływów lewicy i chce budować "silną Polskę".
Lider ZChN zwrócił uwagę na kryzys patriotyzmu w Polsce,
co może być przyczyną - jak stwierdził - "słabości naszego
kraju".
#004035
Przewodniczący Rady Naczelnej ZChN Ryszard Czarnecki uważa, że 
wraz z wyłonieniem AWS-owskiego kandydata na prezydenta musi 
nastąpić zmiana premiera i rządu.
"Startowi do kampanii prezydenckiej musi towarzyszyć poczucie 
nowej jakości politycznej, pewnego przełomu. A takim przełomem 
mogłaby być zmiana szefa rządu i Rady Ministrów, bo to daje na 
dzień dobry wzrost poparcia o co najmniej 10 proc." - mówił w 
niedzielę w Gdańsku Czarnecki. Przyznał, że z wielu 
pojawiających się scenariuszy wyboru kandydata prawicy na 
prezydenta prawdopodobne są trzy.
W pierwszym wariancie AWS wytypowałaby swojego kandydata w 
wyborach spośród 4 osób -  Mariana Krzaklewskiego, Macieja 
Płażyńskiego,  Alicji Grześkowiak i Wojciecha Łączkowskiego,  z 
których największe szanse miałby Krzaklewski. W tym układzie 
rząd pozostałby bez zmian.
Drugi wariant Czarnecki określił mianem "Krzaklewski + X". 
Oznaczałoby to start lidera Akcji w wyścigu o fotel prezydencki 
wraz ze zmianą premiera i rządu. 
Trzeci wariant byłby rodzajem unii personalnej, w której Marian 
Krzaklewski kandydowałby na urząd prezydenta i jednocześnie 
kierował rządem.
#004036
Marian Krzaklewski jedzie do Rzymu z ogólnopolską pielgrzymką 
"Solidarności" - powiedział Krzysztof Gurba z Zarządu Regionu 
Małopolska NSZZ "Solidarność". Pielgrzymka odbędzie się w dniach 
od 29 kwietnia do 1 maja. Związkowcy wybierają się do Rzymu w 
związku z kanonizacją siostry Faustyny i obchodami Święta Pracy.
#004037
Student Uniwersytetu Gdańskiego, radny Sopotu Bartosz 
Piotrusiewicz jest nowym prezesem Młodych Konserwatystów AWS. 
Podczas II zjazdu tej organizacji głosowało na niego 136 
delegatów, 16 było przeciw.
#004038
Problemy wynikające z wprowadzenia przez Polskę postanowień 
układu z Schengen i konsekwencjami tego dla naszych stosunków ze 
wschodnimi sąsiadami, zdominowały sobotnie obrady Konferencji 
Polska-Wschód 2000 w Lublinie.
Konferencja z udziałem premierów Polski i Ukrainy Jerzego Buzka 
i Wiktora Juszczenki, poświęcona była zagadnieniom polskiej 
polityki wschodniej w związku z procesem integracji 
europejskiej. 
#004039
Z okazji 60. rocznicy Zbrodni Katyńskiej w Instytucie Jana Pawła 
II w Krakowie otwarto wystawę "Kłamstwo Katyńskie", na której po 
raz pierwszy zaprezentowano dokumenty znalezione przy 30 
zamordowanych polskich oficerach, wydobyte podczas ekshumacji w 
1943 roku. Obecny na uroczystości Marian Krzaklewski 
zapowiedział utworzenie instytutu międzynarodowego, 
dokumentującego zbrodnie komunizmu.
Metropolita lubelski abp. Józef Życiński podczas mszy w Lublinie 
zaapelował o nie obwinianie narodu rosyjskiego za tragedię 
Katynia, bowiem przeciętny Rosjanin nie ponosi odpowiedzialności 
za ludobójczą politykę komunistycznych władz.
Uroczytości upamiętniające 60 rocznicę mordu katyńskiego odbyły 
się też w kościele pw. św. Joachima w Sosnowcu- Zagórzu. 
#004040
W 60. rocznicę pacyfikacji wsi Szałas k.Zagnańska w woj. 
świętokrzyskim, oddano hołd 65 mieszkańcom tej wioski 
zamordowanym przez Niemców w odwecie za pomoc udzielaną 
żołnierzom mjr. Henryka Dobrzańskiego "Hubala".
#004041
Papież Jan Paweł II przyjął w sobotę prezydenta RP Aleksandra 
Kwaśniewskiego na oficjalnej audiencji w Watykanie. Wizyta 
zaczęła się od ceremonii powitania na dziedzińcu Św. Damazego. 
Orkiestra watykańska odegrała hymny polski i watykański. 
Prezydenta witał szambelan i gwardia szwajcarska. Aleksander 
Kwaśniewski był dotychczas dwukrotnie w Watykanie, jednak obie 
wizyty były prywatne i ceremonie powitalne były znacznie 
skromniejsze.
Po powitaniu prezydent Kwaśniewski przeszedł przez Stanze 
Rafaela i Salę Małego Tronu do biblioteki papieskiej. Na progu 
powitał go Jan Paweł II. "Przywożę najserdeczniejsze 
pozdrowienia z Polski" - powiedział prezydent.
Audiencja zaczęła się od rozmowy w cztery oczy, trwała 30 minut. 
Jan Paweł II interesował się sytuacją w Polsce i u naszych 
sąsiadów. Rozmawiano o przystąpieniu Polski do Unii Europejskiej. 
Watykańska dyplomacja, a przede wszystkim sam papież, gorąco 
popiera nasze dążenia.
Już po spotkaniu prezydent podkreślał, że Jan Paweł II jest w 
dobrej formie, "energiczny i pełen werwy". Aleksander Kwaśniewski 
pytał papieża, czy przyjedzie w przyszłym roku z pielgrzymką do 
Polski, na co papież odpowiedział: "Ale ja już wszędzie byłem".
W drugiej części audiencji uczestniczyła Jolanta Kwaśniewska i 
pięciu członków oficjalnej delegacji, wśród nich minister spraw 
zagranicznych Bronisław Geremek, ambasador Polski przy Watykanie 
Stefan Frankiewicz i szef gabinetu prezydenta Ryszard 
Kalisz.
Cała delegacja złożyła papieżowi życzenia z okazji zbliżających 
się 80. urodzin. "Jakoś się trzymam" - odpowiedział papież na 
życzenia długich lat w zdrowiu i dobrej formie. Rano Aleksander 
Kwaśniewski spotkał się z prezydentem Republiki Włoskiej Carlo 
Azeglio Ciampim. Prezydent Włoch, który gościł niedawno w 
Polsce, jeszcze raz zapewnił, że mamy w nim i jego kraju 
sojusznika w staraniach o jak najszybsze przyjęcie do Unii 
Europejskiej.
#004042
W sobotę po południu prezydent Aleksander Kwaśniewski był 
gościem Papieskiego Kolegium Polskiego na Awentynie. Jest to 
akademik dla studiujacych w Rzymie polskich księży. Mieszka tu 
43 licencjatów z 10 różnych papieskich uczelni. Kilkakrotnie 
mieszkańcem Kolegium był Karol Wojtyła. Ostatni raz mieszkał tu 
przed konklawe w 1978 r. Wyszedł stąd 14 października rano jako 
kardynał Karol Wojtyła, a dwa dni później był już papieżem Janem 
Pawłem II. Prezydentowi pokazano kaplicę, w której modlił się 
przyszły papież.
#004043
Przed wyjazdem z Rzymu prezydent Aleksander Kwaśniewski złożył 
kurtuazyjną wizytę w siedzibie Zakonu Kawalerów Maltańskich. 
Była to pierwsza od 1938 roku wizyta prezydenta Polski w tym 
miejscu. "To była propozycja płynąca stąd - powiedział prezydent 
Aleksander Kwaśniewski PAP. Odpowiedziałem na nią pozytywnie  
ze względu na ich rolę i pozycję , a także obecność w 
Polsce."
Zakon Kawalerów Maltańskich istnieje od 900 lat. W 1310  na 
wyspie Rodos uzyskał suwerenność terytorialną i do tej pory 
uznawany jest za suwerenne państwo przez 85 krajów świata. 
Polska ponownie nawiązała stosunki dyplomatyczne z zakonem w 
1991 roku.
Maltańczycy to elita rodowa, wstęp do zakonu zarezerwowany jest 
wyłącznie dla osób pochodzenia szlacheckiego i to od wielu 
pokoleń. Zajmują się przede wszystkim działalnością 
charytatywną, opieką nad śmiertelnie chorymi, nad trędowatymi, 
ofiarami wojen i prześladowań. Na całym świecie mają swoje 
szpitale, ambulatoria, domy opieki, przytułki, a także szkoły.
#004044
Ubiegający się o reelekcję prezydent Gruzji Eduard 
Szewardnadze wygrał w niedzielę wybory prezydenckie. Po 
obliczeniu 53 procent głosów Centralna Komisja Wyborcza podała, 
że Szewardnadze uzyskał 80,52 proc. głosów, a jego główny 
rywal Dżumber Patiaszwili tylko 16,55 procent.
Wybory uznano za ważne, gdyż uczestniczyło w nich około 64 
procent uprawnionych do głosowania.
72-letni Szewardznadze rządził republiką w latach 1972-1985 jako 
I sekretarz KP Gruzji, wchodzącej w skład ZSRR, a niepodległym 
państwem kieruje od roku 1992, najpierw jako przewodniczący Rady 
Państwa, a od roku 1995 jako prezydent.
#004045
W nocy z niedzieli na poniedziałek premier Grecji Kostas 
Simitis oświadczył na konferencji prasowej, że Ogólnogrecki Ruch 
Socjalistyczny (PASOK), którego jest przywódcą, zwyciężył w 
wyborach do parlamentu. Według ogłoszonych o godz. 1.10 czasu 
warszawskiego w Atenach częściowych oficjalnych wyników 
niedzielnych wyborów parlamentarnych w Grecji, po obliczeniu 83 
procent głosów, socjalistyczny PASOK zdobył 43,57 proc. głosów, 
podczas gdy prawicowa Nowa Demokracja - 43,10 proc.
Wg greckiej ordynacji wyborczej partia, która zdobywa 
największy odsetek głosów, uzyskuje większość w parlamencie.
#004046
W dniach 12-14 czerwca odbędzie się w Phenianie - stolicy 
Korei Północnej konferencja na szczycie obu państw koreańskich. 
Poinformowano o tym w poniedziałek rano jednocześnie w Seulu i w 
Phenianie. Północnokoreańska oficjalna agencja prasowa KCNA, 
której serwis odebrano w Tokio, podała, że "w Phenianie odbędzie 
się historyczne spotkanie sekretarza generalnego Partii Pracy 
Korei i przewodniczącego Narodowej Komisji Obrony KRLD Kim Dzong 
Ila oraz prezydenta (Korei Południowej) Kim Dae Dzunga".
Nigdy nie doszło do szczytu wieloletnich wrogów - Korei 
Północnej i Korei Południowej.
Ostatnie rozmowy na wysokim 
szczeblu Korei Północnej i Południowej odbyły się w 1991 roku 
zawarciem "ogólnego porozumienia" w sprawie poprawy stosunków. 
Porozumienie to nigdy nie zostało wprowadzone w życie.
#004047
Konferencja "Komunikacja reform i reforma komunikacji", która 
odbyła się w Sofii w sobotę i w niedzielę dała początek 
wspólnej strategii informacyjnej państw postkomunistycznych, 
prowadzących negocjacje z Unią Europejską. Współprzewoniczącymi 
konferencji byli ministrowie spraw zagranicznych Polski i 
Bułgarii Bronisław Geremek i Nadeżda Michajłowa.
Celem strategii jest wyjaśnienie społeczeństwom Bułgarii, 
Estonii, Czech, Litwy, Łotwy, Polski, Rumunii, Słowacji, 
Słowenii i Węgier trudności i pozytywnych stron reform, 
związanych z eurointegracją.
Minister Geremek odradził Bułgarom ideę zorganizowania 
referendum o członkostwie w UE. W Polsce, powiedział on, 
zaangażowaliśmy się aby je przeprowadzić, lecz obecnie uważamy, 
że to nie jest dobry pomysł.
#004048
Priorytetem sił międzynarodowych w Kosowie i społeczności 
międzynarodowej powinna być polityka gospodarcza, stwierdził w 
Sofii Bronisław Geremek.  
W kontekście ubiegłorocznej operacji NATO w Jugosławii 
powiedział, że jest nie do przyjęcia, aby w wyniku tej akcji 
zostały zburzone nadzieje ludności serbskiej w Kosowie. Operacja 
miała na celu doprowadzenie do powstania wieloetnicznego 
społeczeństwa, a terytorialna integralność Jugosławii nie 
powinna być naruszona.
"Zasady tej broniliśmy od samego początku operacji" - stwierdził 
prof. Geremek. Jeżeli nie będzie ona obroniona, powstanie 
zagrożenie dla bezpieczeństwa europejskiego. "Siły międzynarodowe 
powinny przejąć odpowiedzialność za sytuację gospodarczą w 
Kosowie, a społeczność międzynarodowa - za sytuację gospodarczą 
w regionie."
#004049
Starsi Serbowie z Kosowa nie chcą jużkonfliktów z Albańczykami. 
Chcą żyć normalnie. Młodzi nie wyobrażają sobie wspólnego życia 
z Albańczykami. W rozmowie przyznają, że czekają tylko na 
wyjście z Kosowa sił KFOR. Wszyscy wciąż wierzą w Slobodana 
Miloszevicia.
#004050
Rząd brytyjski jest zaniepokojony dużą liczbą Polaków 
ubiegających się o azyl i swojemu zaniepokojeniu dał wyraz w 
kontaktach z rządem polskim - powiedział PAP rzecznik 
brytyjskiego MSZ Neville Johnson. Władze brytyjskie chcą położyć 
kres temu, co Johnson nazwał "nadużyciem" ze strony Polaków. 
Według niego analizują one sytuację na bieżąco, ale 
wprowadzenie wiz traktują jako "ostateczność" wiedząc, że byłby 
to krok wstecz w dwustronnych stosunkach.
Johnson podkreślił, że w miarę postępów w integracji Polski z 
Unią Europejską sprawa kontroli polskich granic, które będą 
także wschodnimi granicami Unii Europejskiej, będzie zyskiwała 
na znaczeniu. Kwestia ta z pewnością będzie omawiana w szerszym 
unijnym kontekście - dodał rzecznik.
#004051
Ambasador Polski w Turcji Mirosław Pałasz popełnił samobójstwo 
skacząc w sobotę nad ranem z okna szpitalnego. Wg miejscowych 
mediów dyplomata przebywał w szpitalu przyjęty w stanie depresji 
na skutek informacji o nieuleczalnej chorobie żony. W oficjalnym 
komunikacie wydanym przez klinikę podano, że ambasador 
przechodził badania z powodu nadmiernej utraty wagi, braku 
apetytu, bezsenności i skoków ciśnienia.
Prezydent Turcji Suleyman Demirel wysłał kondolencje do 
Aleksandra Kwaśniewskiego. Polski prezydent ma złożyć oficjalną 
wizytę w Turcji w dniach 14-17 kwietnia.
#004052
Podczas uroczystej mszy w bazylice Świętego Piotra papież Jan 
Paweł II wyniósł w niedzielę na ołtarze pięcioro nowych 
błogosławionych. Poprzednia taka uroczystość odbyła się 5 marca. 
Wówczas Jan Paweł II beatyfikował 44 męczenników za 
wiarę.
Pięcioro nowych błogosławionych: Anna Rosa Gattorno, Maria 
Elisabeth Hasselblad, Mariano de Jesus Euse Hoyos, Mariam  
Theresia Chiramel Mankidiyan i Francesco Saverio Seelos zostało 
wyniesionych na ołtarze nie za męczeństwo, lecz za służbę Bogu. 
Większość z nich poświęciła życie opiece nad ubogimi, 
odrzuconymi i prześladowanymi.
#004053
Siły rosyjskie przejęły od czeczeńskich bojowników taktykę wojny 
partyzanckiej - podała w niedzielę rosyjska telewizja komercyjna 
NTV. Wg niej rosyjskie oddziały dzielą się na małe grupy, 
całkowicie zmieniając dotychczasową taktykę działań w zwalczaniu 
czeczeńskich oddziałów.
#004054
Wywiady państw zachodnich dostarczały Moskwie danych na temat 
czeczeńskich bojowników, których Rosja oskarża o ubiegłoroczne 
zamachy bombowe w rosyjskich miastach - podały w sobotę 
niemieckie media. Cytując źródła rządowe niemiecki dziennik 
"Sueddeutsche Zietung" napisał, że agenci z Niemiec, Stanów 
Zjednoczonych i innych państw zachodnich informowali swych 
rosyjskich kolegów o międzynarodowych powiązaniach domniemanych 
terrorystów.
#004055
Niemiecka policja wykryła kolejne nielegalne konto partyjne Unii 
Chrześcijańsko Demokratycznej (CDU), na które od lat 70. 
wpływały subwencje niewiadomego pochodzenia. Rzecznik policji w 
Ludwigshafen w Nadrenii-Palatynacie potwierdził w sobotę 
wcześniejsze doniesienia tygodnika "Der Spiegel". Miejscowa 
organizacja CDU od roku 1972 zgromadziła na koncie datki o 
wartości prawie 231 tys. marek. Środków tych nie wykazywano w 
sprawozdaniach finansowych partii.
#004056
Pomiędzy b. kanclerzem Helmutem Kohlem a szefem Urzędu d/s Akt 
Służby Bezpieczeństwa Państwa b. NRD Joachimem Gauckiem narasta 
konflikt o udostępnienie opinii publicznej pochodzącego z 
archiwum Stasi dossier Kohla. Kohl zapowiedział wykorzystanie 
wszystkich dostępnych środków prawnych, aby nie dopuścić do 
publikacji protokołów z prowadzonych przez niego rozmów 
telefonicznych, podsłuchiwanych przez  Stasi, które są obecnie w 
dyspozycji urzędu Gaucka.
#004057
Postkomunistyczna Partia Demokratycznego Socjalizmu (PDS) w 
Niemczech znalazła się w kryzysie, po tym jak jej dwóch 
założycieli i długoletnich przywódców - Lothar Bisky i Gregor 
Gysi - zapowiedziało ustąpienie ze stanowisk. W pożegnalnym 
przemówieniu Gysi ostrzegł delegatów przed zmianą forsowanego 
przez niego kursu, którego celem było zdobycie poparcia w 
Niemczech Zachodnich.
Zarząd PDS  poniósł w drugim dniu zjazdu dotkliwą porażkę. 
Popierany przez Gysiego i Biskiego wniosek o uznanie za 
dopuszczalne w przypadku zbrodni przeciwko ludzkości lub agresji 
interwencji zbrojnych ONZ, przepadł w głosowaniu.
#004058
W Bośni odbyły się w sobotę drugie od wojny 1992-1995 roku 
wybory lokalne, w których  2,5 miliona wyborców wybierało 3.308 
członków władz samorządowych spośród 21.000 kandydatów z 68 
partii politycznych.
#004059
Parlament Słowenii wyraził w sobotę wotum nieufności wobec 
premiera Janeza Drnovszeka, gdy przedstawił on projekt zmian w 
składzie swojego gabinetu. Drnovszek zdecydował się na początku 
minionego tygodnia wymienić dziewięciu ministrów Słoweńskiej 
Partii Ludowej (SLS), po tym gdy partia ta ogłosiła, że opuszcza 
15 kwietnia koalicję rządową, aby przyłączyć się do koalicji 
opozycyjnej złożonej ze Słoweńskich Chrześcijańskich Demokratów 
(SKD) i socjaldemokratów (SDSS).
#004060
"Belgia odzyskuje utracony honor" - pisze sobotnia prasa 
belgijska nazajutrz po przyznaniu się premiera Belgii Guy 
Verhofstadta - w imieniu swego kraju - do współodpowiedzialności 
za ludobójstwo w Rwandzie w 1994 roku. Ówczesny chadecko-
socjalistyczny rząd belgijski premiera Jeana-Luca Dehanego, 
podobnie jak rządy kilku innych państw zachodnich, dysponował 
informacjami dyplomatycznymi i wywiadowczymi, że szykują się 
prowokacje i masakry, ale nie podjął stanowczych kroków, aby do 
nich nie dopuścić.
#004061
Media amerykańskie podały, że w związku z omyłkowym 
zbombardowaniem przez samoloty NATO budynku chińskiej ambasady w 
Belgradzie w trakcie ubiegłorocznej interwencji sił NATO władze 
amerykańskiej Centralnej Agencji Wywiadowczej zastosowały 
sankcje wobec siedmiu swych pracowników wysokiego 
szczebla.
#004062
Według najnowszego sondażu, którego wyniki opublikował w sobotę 
tygodnik "Newsweek", szanse wiceprezydenta Ala Gore'a i 
gubernatora Teksasu George W. Busha są w tej fazie kampanii 
prezydenckiej wyborczej - wyrównane. Sondaż wykazał, że zarówno 
kandydata Demokratów jak i Republikanów popiera po 44 proc. 
zarejestrowanych wyborców.
#004063
Władze USA przygotowane są na przekazanie Eliana Gonzalesa ojcu 
przy użyciu wszelkich dopuszczalnych prawem środków, jeżeli 
rodzina chłopca w Miami nie zgodzi się go oddać dobrowolnie.
#004064
Dwie osoby zginęły, a 30 zostało rannych w trakcie gwałtownych 
incydentów w La Paz i Cochabambie po wprowadzeniu w sobotę stanu 
wyjątkowego na trzy miesiące w całej Boliwii - podały w niedzielę 
źródła oficjalne i związkowe. W regionie Cochabamby od prawie 
tygodnia trwa strajk generalny proklamowany przez komitet 
skupiający różne związki zawodowe i stowarzyszenia. Konflikt 
wybuchł po zapowiedzi wprowadzenia opłat za wodę pitną, która ma 
być dostarczana z nowych wodociągów, budowanych przez boliwijsko-
włoską spółkę.
#004065
Iran uwolnił w niedzielę w geście dobrej dobrej woli około 500 
irackich jeńców wojennych, schwytanych kilkanaście lat temu, 
podczas drugiej wojny między obydwoma krajami, stoczonej w 
latach osiemdziesiątych. Uwolnionych powitał na granicy tłum 
bliskich, którzy przez prawie 20 lat czekali na mężów i ojców.
#004066
Co najmniej 421 sób zginęło w minionych dwóch tygodniach w 
walkach między armią Sri Lanki i separatystami tamilskimi - 
podała w niedzielę gazeta "Sunday Times de Colombo". Szacuje 
się, że w trwającej 17 lat wojnie domowej, w której separatyści 
Tamilscy walczą o utworzenie własnego państwa, zginęło około 60 
tysięcy osób.
#004067
Minister finansów Korei Południowej Li Hun-dze oświadczył w 
niedzielę, że strajk pracowników przemysłu samochodowego zagraża 
całej gospodarce i powinien być jak najszybciej zakończony.
Strajk ten proklamowano w związku z planami sprzedaży firmy 
Daewoo Motor zagranicznemu nabywcy.
Minister Li Hun-dze zapowiedział, że przeciwko nielegalnym 
strajkom podjęta zostanie zdecydowana akcja. Oświadczył jednak 
również, że żądania strajkujących robotników przemysłu 
motoryzacyjnego będą wzięte pod uwagę podczas opracowywania 
polityki rządu wobec tego sektora gospodarki.
Od czterech dni w Korei Południowej trwa strajk w czterech 
największych firmach samochodowych: Kia, Hyundai, Ssangyong i 
Daewoo, ogłoszony na znak protestu przeciwko popieranemu przez 
rząd planowi sprzedaży spółki Daewoo Motor.
"Sprawa Daewoo jest kwesią życia lub śmierci nie tylko dla 
przyszłości przemysłu samochodowego kraju lecz dla całej 
gospodarki" - powiedział minister finansów po spotkaniu 
najważniejszych członków południowokoreańskiego gabinetu. 
#004068
Wzajemna wymiana handlowa Chin i Tajwanu zwiększyła się w 
ubiegłym roku o 14,5 proc. mimo rosnącego napięcia politycznego 
między tymi krajami - podała w niedzielę pekińska gazeta 
"Business Weekly".
Wartość dwustronnych obrotów towarowych wyniosła w 1999 roku 
23,5 mld dolarów. Wymiania znacznie zwiększyła się głównie 
dzięki importowi Chin kontynentalnych z Tajwanu, który osiągnął 
wartość  19,5 mld dol. i wzrósł o 17,4 proc. Natomiast eksport 
chiński na Tajwan osiągnął tylko 3,9 mld dolarów i zwiększył się 
w minionym roku o 2,1 proc.
#004069
Prasa japońska i brytyjska podała podczas weekendu informacje o 
rozmowach prowadzonych przez amerykańskiego Boeinga, 
największego na świecie producenta samolotów, z partnerami z 
Japonii i Wielkiej Brytanii.
Doniesienia prasy japońskiej zapowiadają utworzenie przez 
Boeinga sojuszu z koncernem Mitsubishi Heavy Industries, 
którego celem byłoby między innymi wspólne projektowanie i 
wysyłanie satelitów telekomunikacyjnych oraz nowej generacji 
samolotów szerokokadłubowych "superjumbo".
#004070
Ministrowie ochrony środowiska siedmiu najbardziej rozwiniętych 
krajów świata i Rosji (G-8) zakończyli w niedzielę konferencję w 
Japonii nie uzgadniając harmonogramu ratyfikacji protokółu 
dotyczącego ocieplenia klimatu.
Szefowie resortów zakończyli dwudniowe obrady w japońskim 
mieście Otsu publikując komuniakt końcowy, który głosi, że 
państwa G-8 ratyfikują protokół Kioto z 1997 roku "tak szybko, 
jak będzie to możliwe". "Dla większości krajów oznacza to, że 
nie później niż w 2002 roku" - dodaje komunikat.
#004071
W Halle otwarto Muzeum Zespołu The Beatles. Miłośnicy słynnego 
ongiś kwartetu z Liverpoolu mogą tam oglądać wiele pamiątek po 
Johnie Lennonie i jego kolegach. 
Wśród eksponatów znajdują się między innymi liczne nagrania 
Beatlesów, ich autografy, peruki, a także afisze zapowiadające 
występy zespołu w różnych krajach. 
Ta jedyna w Niemczech kolekcja pamiątek po The Beatles 
dotychczas mieściła się w Kolonii. Jej właściciele nie 
dysponowali tam jednak odpowiednim pomieszczeniem na jej 
publiczną prezentację. Zorganizowano więc konkurs, w którym 
najlepsze warunki dla stworzenia Muzeum The Beatles zgłosiło 
miasto Halle.
#004072
W Bazylice Mariackiej odbyło się premierowe wykonanie oratorium 
Jana Kantego Pawluśkiewicza "Droga, Życie, Miłość. O Męce i 
Zmartwychwstaniu Pana". Utwór jest poświęcony misterium 
Wielkiego Tygodnia.
#004073
Ponad 120 chórzystów wykonało w kościele pod wezwaniem 
Wszystkich Świętych w Poznaniu, "Pasję według św. Mateusza" Jana 
Sebastiana Bacha.
#004074
Maria Fołtyn, wybitna śpiewaczka i reżyserka operowa, otrzyma w 
poniedziałek tytuł Honorowego Obywatela Miasta Radomia.
#004075
Wielkim powodzeniem cieszy się wystawa ponad 70 obrazów Jacka 
Malczewskiego w Muzeum Miedzi w Legnicy. 
#004076
Brytyjska "Opowieść o pływach morskich" w reżyserii Merka Deeble 
i Victorii Stone zdobyła statuetkę "Wielkiego Żurawia" - Grand 
Prix I Międzynarodowego Festiwalu Filmów Przyrodniczych im. 
braci Wagów w Wiźnie (Podlaskie).
#004077
W dniach 14-16 kwietnia w Warszawie, już po raz czwarty, odbywać 
się będzie Ogólnopolski Przegląd Młodzieżowych Filmów 
Amatorskich "Jutro Filmu", w ramach którego w kinie Wars 
pokazanych zostanie 90 filmów z Polski i zagranicy.  
#004078
Dobiega końca remont wnętrza Kościoła Mariackiego w Legnicy. 
Finał tych prac umożliwi specjalistycznej firmie renowację 
zabytkowych organów z 1735 roku.
#004079
Elementy strojów, ozdoby i przedmioty codziennego użytku o 
wzorach charakterystycznych dla różnych plemion indiańskich 
można oglądać do końca maja w Muzeum Technik Ceramicznych w Kole 
(woj. wielkopolskie).
#004080
Uroczystym koncertem w gmachu rozgłośni w Kolonii zainaugurowany 
został w piątek wieczorem program prezentacji kultury polskiej w 
Północnej Nadrenii-Westfalii.   
#004081
Naukowcy z chińskiej wojskowej służby medycznej, we współpracy 
ze specjalistami z Uniwersytetu Anhui, skonstruowali sztuczne 
kości ludzkie.
Wojskowa agencja informacyjna w komunikacie o tym osiągnięciu 
naukowym pisze, że wykorzystano tu nowy typ materiału, który
w przeciwieństwie do wcześniejszych prototypów sztucznych kości, 
nie wywołuje u pacjenta szkodliwych skutków ubocznych.
Nowego rodzaju sztuczne kości opatentowano. Są one łatwe 
w produkcji i bardzo przydatne w leczeniu różnego rodzaju 
ran. Będą przeznaczone przede wszystkim dla medycyny wojskowej. 
#004082
Uczeń 99 LO w Warszawie Tomasz Zaręba wygrał 23 Olimpiadę Języka 
Niemieckiego. 
#004083
Ponad 200 naukowców z kraju i zagranicy uczestniczy w rozpoczętej 
w Poznaniu III Międzynarodowej Konferencji Naukowej "Media a 
edukacja".
#004084
Przybywanie na wadze przez wiele kobiet po urodzeniu dziecka 
jest uwarunkowane genetycznie, jak wykazały badania 
przeprowadzone na Uniwersytecie Essen w Niemczech.
#004085
Komisarz Unii Europejskiej do spraw badań naukowych, Philippe 
Busquin, oświadczył, że uczeni powinni mieć możliwie jak 
najszerszy dostęp do genomu (ludzkiego kodu genetycznego), 
rozpracowanego przez firmę Celera Genomics w USA.
#004086
Japońscy eksperci ostrzegli przed kolejnym wybuchem wulkanu Usu, 
gdyż na jego szczycie tworzą się nowe kratery, a we wnętrzu góry 
stale rośnie ciśnienie magmy. 
#004087
Amerykańska agencja kosmiczna NASA uważa, że ciało niebieskie 
sfotografowane w 1997 roku przez teleskop Hubble, wbrew 
wcześniejszym ocenom nie jest planetą spoza układu słonecznego 
lecz gwiazdą zaćmieniową (podwójną).
#004088
Rząd Chin zatwierdził plany budowy różnych modeli reaktorów 
atomowych o najnowocześniejszych rozwiązaniach technicznych i 
systemach bezpieczeństwa. 
#004089
Ponad 150 osób ewakuowano w niedzielę z brytyjskiej elektrowni 
jądrowej Dungeness na południowych wybrzeżach Anglii, gdy w jej 
części podziemnej zaczął się ulatniać dwutlenek węgla - podał 
resort energetyki.
#004090
Arcybiskup Yorku ostrzegł, że w Internecie tkwi "potencjał zła" -
pisze sobotni "The Times".Gazeta relacjonuje wypowiedź 
duhownego na łamach magazynu "Conservatism".
Arcybiskup David Hope stwierdził,  że "czarodziejstwa" 
komputerowe grożą powstaniem "społeczeństwa bez duszy" i dodał, 
że "technologia ta może nas ostatecznie pożreć".
Powodem obaw hierarchy jest to, że Internet może zredukować 
stosunki miedzyludzkie, bowiem sprawia, że ludzie nie mają 
powodów, by wychodzić z domu.
"Boję się, że stajemy się narodem, który po prostu siedzi przed 
ekranami telewizorów i zamawia wszystko, co niebędne do życia, 
przyciskając klawisz klawiatury bądź klikając myszą" - 
stwierdził  arcybiskup. 
#004091
Dziennikarka gazety "Życie" Dorota Kania została ciężko pobita 
przez grupę Romów, która wtargnęła na sobotni zjazd z okazji 
Międzynarodowego Dnia Romów w Centrum Kultury przy ul. Łowickiej 
w Warszawie. Policja prowadzi dochodzenie w tej sprawie. 
"Wszystko zaczęło się, gdy fotoreporterzy podeszli do sceny, by 
zrobić zdjęcia. Nagle do pomieszczenia wtargnęła grupa osób 
mówiących po cygańsku i zaczęła się awantura" - powiedziała w 
niedzielę PAP poszkodowana dziennikarka. Po chwili mężczyźni 
wypchnęli ją na korytarz, przewrócili i zaczęli kopać. Potem 
straciła przytomność. Lekarze stwierdzili u niej potem 
wstrząśnienie mózgu.
Dorota Kania łączy zajście z wcześniejszymi publikacjami gazety, 
która pisała o domniemanych malwersacjach finansowych 
przewodniczącego Stowarzyszenia Romów w Polsce Romana 
Kwiatkowskiego. Szef Rady Romów Stanisław Stankiewicz, jeden z 
organizatorów zjazdu, powiedział, że Rada "odcina" się od 
zajścia. "Trudno mi na razie stwierdzić, czy to była prowokacja. 
Ubolewam, że coś takiego się stało." - stwierdził Stankiewicz.
#004092
W związku z pobiciem reporterki "Życia", Doroty Kani, grupa 
dziennikarzy różnych mediów wydała w niedzielę następujące 
oświadczenie:
"Dziennikarka, Dorota Kania, została w niezwykle brutalny sposób 
pobita przez grupę bandytów. Napastnicy nie ukrywali, że 
bezpośrednim powodem agresji były publikacje naszej koleżanki. 
Atak był aktem zemsty i zarazem przestrogą na przyszłość. 
Jesteśmy mocno poruszeni tym zajściem. Potępiamy akt przemocy i 
terroru.
Dorota podejmuje tematy trudne i kontrowersyjne. Jak widać - 
również niebezpieczne. Stara się dociekać prawdy, choćby nawet 
dla kogoś niewygodnej. Dziennikarze nie mogą zejść z tej drogi. 
Nikomu nie damy się zastraszyć. Dziennikarstwo pojmujemy jako 
trudny zawód pełniony w służbie społecznej. Atak na pełniącego 
swe obowiązki dziennikarza godzi w same podstawy demokracji, 
której filarem jest wolność słowa i prawo do informacji."
Podpisali:
Redakcja "Życia",
Jerzy Baczyński, redaktor naczelny "Polityki",
Marek Król, redaktor naczelny "Wprost",
Maria Leśnikowska, z-ca redaktora naczelnego "Super Expressu",
Paulina Stolarek, szef informacji Radia Zet,
Maciej Łukasiewicz, z-ca redaktora naczelnego "Rzeczpospolitej",
Paweł Nowacki, dyrektor programowy Radia "Plus",
Michał Chodurski, Informacyjna Agencja Polskiego Radia,
Andrzej Urbańczyk, redaktor naczelny "Trybuny",
Elżbieta Isakiewicz, z-ca redaktora naczelnego "Gazety Polskiej",
Józefa Hennelowa, "Tygodnik Powszechny".
#004093
120 tys. zł odszkodowania żądają rodzice od wojewody pomorskiego 
za śmierć syna, 5-letniego Patryka J. Chłopiec zmarł po błędzie 
anestezjologa w Szpitalu Wojewódzkim w Gdańsku. Proces w tej 
sprawie ma się rozpocząć dziś przed Sądem Okręgowym w 
Gdańsku.
#004094
Trzy tysiące litrów zacieru, linie do nielegalnej produkcji 
alkoholu oraz kilka butelek gotowego bimbru odkryli w sobotę 
policjanci w leśnej fabryczce alkoholu koło Gródka 
(Podlaskie). Na gorącym uczynku złapano trzech producentów.
#004095
Ponad 30 osób zatrzymali w piątek wieczorem w Kaliszu policjanci 
Komendy Wojewódzkiej w Poznaniu i Komend Miejskich w Kaliszu i 
Koninie. U dwóch zatrzymanych w Koninie odkryto arsenał  broni.
#004096
Olsztyńska policja i straż miejska przeprowadziła w sobotę 
kontrolę na miejskich targowiskach. Zatrzymano 20 obcokrajowców, 
którzy handlowali na olsztyńskich bazarach. Zatrzymani to w 
większości kobiety narodowości rosyjskiej, białoruskiej, 
armeńskiej, bułgarskiej i rumuńskiej. W tej grupie byli także 
obywatele Mongolii.
#004097
Premier W. Brytanii Tony Blair i jego ciężarna żona Cherie 
odrzucili opiewające na sześciocyfrowe sumy oferty za zrobienie 
pierwszego zdjęcia ich czwartego dziecka, które ma urodzić się 
za sześć tygodni. Informację tę zamieścił sobotni "The 
Times".Wg gazety państwo Blairowie postanowili wynająć 
fotografa, który zrobi zdjęcie ich nowego dziecka, a fotografia 
ta będzie udostępniana bezpłatnie.
Od kiedy przeprowadzili się na Downing Street 10 (siedziba 
premiera) państwo Blairowie robią wszystko, by zapewnić trójce 
swoich dzieci normalne warunki życia i uchronić je przed 
zainteresowaniem mediów. Niedawno uzyskali sądowy zakaz 
publikowania przez bulwarowy "Mail on Sunday" fragmentów książki 
napisanej przez byłą niańkę swoich dzieci.
#004098
Karolina Faryś jest nową mistrzynią Polski w szybkim czytaniu. 
Podczas przeprowadzonych w sobotę w Warszawie III Mistrzostw 
Polski w tej dyscyplinie przeczytała tekst z prędkością 20374 
słów na minutę. Jest to nowy rekord Polski.
#004099
Na osiem lat więzienia skazał sąd w Pradze 36-letniego 
przedsiębiorcę Jaroslava Diurczego, który w 1998 roku próbował, 
do pewnego momentu nie bez powodzenia, sprzedać obiekt jednego z 
byłych praskich szpitali. Gmach oczywiście nigdy nie był 
własnością skazanego.
#004100
Pilot i współpilot brytyjskiego myśliwca Spitfire z czasów 
drugiej wojny światowej zginęli w sobotę, gdy ich samolot rozbił 
się na południu Anglii.
#004101
12,7 miliona dolarów przyznał sąd przysięgłych na Florydzie 
trojgu palaczom papierosów tytułem odszkodowania za spowodowanie 
śmiertelnych chorób wywołanych paleniem papierosów. Oczekuje się 
dalszych werdyktów tego rodzaju, które mogą doprowadzić 
producentów papierosów do bankructwa.
#004102
Zginęło 19 osób znajdujących się na pokładzie samolotu 
amerykańskiej piechoty morskiej, który rozbił się podczas 
lądowania na lotnisku miasta Tucson w stanie Arizona.
#004103
Marek Garmulewicz (Czeczott Wola) zdobył złoty medal 
zapaśniczych mistrzostw Europy w Budapeszcie w stylu wolnym w 
kategorii 130 kg pokonując w decydującej walce, po dogrywce na 
punkty 2:1, Davida Musulbesa (Rosja).
#004104
Europejska Unia Piłkarska (UEFA) zgodziła się na pomysł 
kierownictwa angielskiego klubu Leeds United, które nie chce 
wpuścić na swój stadion tureckich kibiców na rewanżowy mecz w 
półfinale Pucharu UEFA z Galatasarayem Stambuł - to zaś z powodu 
śmierci dwóch kibiców Leeds w Stambule przed pierwszym 
spotkaniem. 
#004105
Znakomity mecz w lidze NHL rozegrał w niedzielę polski hokeista 
Mariusz Czerkawski. Trzy strzelone przez niego bramki 
przesądziły o zwycięstwie New York Islanders nad Florida 
Panthers 3:2. Czerkawski osiągnął po tym meczu próg 35 zdobytych 
goli w rozgrywkach regularnego sezonu o czym jeszcze kilka dni 
wcześniej tylko marzył.
#004106
Niemiec Michael Schumacher (Ferrari) wygrał Grand Prix San 
Marino - trzecią eliminację mistrzostw świata Formuły 1, która 
odbyła się w niedzielę na torze Imola. Drugie miejsce zajął Fin 
Mika Hakkinen, a trzecie Brytyjczyk David Coulthard (obaj 
McLaren-Mercedes).
#004107
Belg Johan Museeuw (Mapei) wygrał w niedzielę 98. edycję 
kolarskiego wyścigu z Paryża do Roubaix. Zbigniew Spruch 
(Lampre) zajął 15. miejsce). Wyścig ten zaliczany jest do 
punktacji Pucharu Świata, której liderem pozostał Niemiec Erik 
Zabel (Telekom).
#004108
Trener reprezentacji Polski, Wiktor Pysz zadecydował w niedzielę 
o ostatecznym kształcie 23-osobowego składu drużyny na 
rozpoczynające się w środę w Katowicach hokejowych MŚ grupy B. 
23-osobowy skład reprezentacji Polski na mistrzostwa świata w 
Katowicach:
Bramkarze: Tomasz Jaworski (PZU S.A. KTH Krynica), Mariusz Kieca 
(GKS Tychy), Tomasz Wawrzkiewicz (SKH Sanok)
obrońcy: Adam Borzęcki (Jackson Bandits, USA), Krzysztof 
Śmiełowski (Podhale Nowy Targ), Jacek Zamojski (Podhale), Oskar 
Szczepaniec (EHC Kloten, Szwajcaria), Sebastian Gonera (Dwory 
S.A. Unia SSA Oświęcim), Tomasz Piątek (Unia), Rafał Sroka 
(Podhale), Piotr Gil (Podhale)
napastnicy: Jacek Płachta (ECR Revier Loewen Oberhausen, 
Niemcy), Wojciech Tkacz (GKS Tychy), Mariusz Czerkawski (New 
York Islanders, NHL), Leszek Laszkiewicz (KTH), Adrian Parzyszek 
(Unia), Waldemar Klisiak (Unia), Robert Kwiatkowski (Unia), 
Michał Garbocz (Unia), Patryk Pysz (Hamburger Crocodiles, 
Niemcy), Zdzisław Zaręba (Podhale), Artur Ślusarczyk (KTH), 
Mariusz Justka (Stoczniowiec Gdańsk). Hiszpania wygrała z 
Rosją 4:1 w ćwierćfinałowym meczu Pucharu Davisa. W niedzielnych 
grach pojedynczych Albert Costa wygrał z Jewgienijem 
Kafielnikowem 6:0, 6:3, 6:0, a Juan Carlos Ferrero pokonał 
Marata Safina 6:0, 6:3.
#004109
Koszykarki Polfy Pabianice odniosły w Gdyni sensacyjne zwycięstwo 
nad Polpharmą VBW Clima Gdynia 61:60 w czwartym meczu o 
mistrzostwo Polski koszykarek.
#004110
Reprezentanci Polski w komplecie zakwalifikowali się do 
poniedziałkowych i wtorkowych finałów zawodów Pucharu Świata w 
pięcioboju nowoczesnym, które odbywają się w Seulu.
#004111
Polska pokonała Białoruś 29:20 w trzecim i ostatnim towarzyskim 
meczu piłkarek ręcznych, drużyn do lat 19, który się odbył w 
niedzielę w Sochocinie (k. Płońska).
#004112
Siódme miejsce zajęli polscy hokeiści w mistrzostwach świata 
juniorów do lat 18, grupa B. Mistrzostwa, które odbyły się na 
Łotwie, wygrała Norwegia i awansowała do grupy A.
#004113
Paweł Blehm (Polonia PLUS GSM Warszawa) iKatarzyna Jurkiewicz 
(PTSz Płock) zdobyli w Trzebini, po raz drugi w swej karierze, 
złote medale mistrzostw Polski do lat 20 w szachach. Zawodnik 
Polonii wyprzedził o 1,5 pkt trzech rywali, którzy zgromadzili w 
11. rundach po 7 punktów.
#004114
Szwecja będzie gospodarzem mistrzostw Europy piłkarzy ręcznych w 
2002 roku. Takę decyzję podjęła w sobotę Europejska Federacja 
Piłki Ręcznej, podczas kongresu w Tel Awiwie.
#004115
Ukraina pokonała Polskę 36:21 (18:10) w pierwszym meczu rundy 
play off o awans do turnieju finałowego mistrzostw Europy 2000 w 
piłce ręcznej kobiet. Spotkanie odbyło się w sobotę w Kijowie.
Rewanż odbędzie się w sobotę, 15 kwietnia w Głogowie. 
#004116
Jacqueline Frazier, córka byłego mistrza świata w boksie w wadze 
ciężkiej, Joe Fraziera, wygrała trzecią walkę na zawodowym ringu 
przez nokaut. W Veronie (Nowy Jork) pokonała w wadze ciężkiej, 
Wandę Gamble (USA). Pojedynek trwał tylko 59 sekund.
#004117
Na północy i wschodzie kraju pogodnie. Na pozostałym obszarze 
zachmurzenie duże. Na Śląsku i w zachodniej Małopolsce miejscami 
opady deszczu. Temp. maks. od 9 st. na północnym wschodzie do 12 
st. w Wielkopolsce. Wiatr słaby i umiarkowany, przeważnie 
południowo-wschodni.
#004118
W 50. rocznicę utworzenia Zrzeszenia Studentów Polskich 
prezydent Aleksander Kwaśniewski spotkał się w Pałacu 
Prezydenckim z działaczami organizacji oraz z wywodzącymi się z 
ruchu studenckiego twórcami kultury i nauki.
Zdaniem prezydenta ruch studencki starał się być zawsze małym 
azylem dla ludzi twórczych, poszukujących, niepokornych, dla 
tych którzy nie mogli znaleźć sobie miejsca gdzie indziej.
"50 lat ZSP, to jest w istocie historia powojennej 
Rzeczypospolitej" - powiedział prezydent. Podkreślił, że 
organizacja ta wpisała się w historię współczesnej Polski i 
zasługuje na dobre słowo oraz szacunek.
"Byłbym innym człowiekiem, gdybym nie był w ZSP". (...) "Nie 
miałbym tej żony, co byłoby być może największym błędem mego 
życia"- dodał.
Następnie prezydent wręczył odznaczenia państwowe. Krzyż 
Komandorski z Gwiazdą Orderu Odrodzenia Polski otrzymał Alojzy 
Łuczak, prezes Młodzieżowego Ruchu Miłośników Muzyki - Pro 
Sinfonika. Odznaczeni zostali też m.in. Ewa Demarczyk , Krzysztof 
Jasiński, Bogusław Litwiniec, Jerzy Trela, Jerzy Woźnicki 
(wręczono im Krzyże Komandorskie Orderu Odrodzenia Polski).
Dziewięć osób odznaczono Krzyżem Oficerskim OOP, siedem - 
Krzyżem Kawalerskim OOP.
Zrzeszenie Studentów Polskich powstało w 1950. Działało na 
wszystkich uczelniach wyższych, skupiając ponad 80 proc. 
studentów. Ideologicznie i politycznie było podporządkowane 
PZPR. W 1973 roku ZSP połączono z uczelnianymi organizacjami 
Związku Młodzieży Socjalistycznej (ZMS) i Związku Młodzieży 
Wiejskiej (ZMW), tworząc Socjalistyczny Związek Studentów 
Polskich (SZSP). ZSP reaktywowano po rozpadzie SZSP w 1982.
#004119
Warszawska Prokuratura Okręgowa wszczęła tajne śledztwo ws. 
domniemanych nielegalnych działań Urzędu Ochrony Państwa 
przeciwko prezydentowi Aleksandrowi Kwaśniewskiemu. "Bez niego 
nie moglibyśmy przesłuchać świadków i wyjaśnić wszystkich 
okoliczności sprawy" - powiedziała PAP rzeczniczka prokuratury 
Julita Sobczyk. 
Postępowanie wszczęto z doniesienia grupy posłów SLD. W 
marcu złożyli oni zawiadomienie o podejrzeniu popełnienia 
przestępstw skierowanych przeciwko prezydentowi Kwaśniewskiemu. 
Posłowie powołali się na publikację tygodnika "Nie" Jerzego 
Urbana oraz na wywiad szefa UKFiT Jacka Dębskiego dla "Gazety 
Wyborczej". 
Rzecznik rządu Krzysztof Luft skomentował decyzję 
prokuratury o wszczęciu śledztwa w sprawie nielegalnych działań 
UOP przeciwko prezydentowi, mówiąc że Urząd Ochrony Państwa nie 
prowadził działań niezgodnych z prawem.
W "Nie" sugerowano, że UOP szuka w Rosji osoby z 
tamtejszych specsłużb, która powiedziałaby, iż Kwaśniewski 
miewał kontakty z tymi służbami.
W wywiadzie dla "Gazety Wyborczej" Dębski powiedział, że na 
jesieni ub. roku "wysoki funkcjonariusz AWS" zażądał od niego 
znalezienia "kwitów" na Kwaśniewskiego, bo inaczej "znajdą się 
kwity na niego". Warszawska prokuratura już wcześniej wszczęła 
śledztwo w sprawie domniemanego szantażu wobec Dębskiego.
#004120
Kandydat UW na Rzecznika Praw Obywatelskich Marek Antoni Nowicki 
oświadczył, że zgodzi się ubiegać o to stanowisko tylko wtedy, 
gdy uzyska "bezwarunkowe" poparcie w Sejmie, a obsada RPO nie 
będzie przedmiotem politycznych przetargów.
W liście skierowanym do liderów klubów parlamentarnych AWS i UW 
Mariana Krzaklewskiego i Jerzego Wierchowicza Nowicki powołał się 
na "wiarygodne" doniesienia prasowe, że AWS chciałaby 
"przehandlować" stanowisko Rzecznika w zamian za poparcie UW dla 
kandydata Akcji na prezesa IPN - Jerzego Polaczka. 
Politycy AWS i UW zaprzeczyli, by stanowisko RPO było 
przedmiotem handlu politycznego w koalicji. Marek A. Nowicki 
jest kandydatem na Rzecznika zgłoszonym przez UW. Do tego 
stanowiska pretendują też zgłoszony przez AWS Andrzej Sikora i 
wysunięty przez SLD Jan Wawrzyniak. Rzecznik klubu AWS Piotr Żak 
podkreślił, że Akcja ma swojego kandydata na Rzecznika, a 
kandydaturę Nowickiego mogłaby poprzeć tylko w sytuacji 
wycofania własnego kandydata. Jednak o takiej ewentualności 
rzecznikowi klubu AWS "nic nie wiadomo". Rzecznika Praw 
Obywatelskich wybiera Sejm bezwzględną większością głosów, za 
zgodą Senatu. 
#004121
Mniej etatów w Ministerstwie Obrony Narodowej, mniejszy Sztab 
Generalny i proporcjonalnie więcej stanowisk cywilnych - to 
wyniki reorganizacji MON. Po części z potrzeby dostosowania 
struktur dowódczych do potrzeb współpracy sojuszniczej w NATO, po 
części z konieczności zmiany kadry. Mówił o tym w poniedziałek 
szef resortu Janusz Onyszkiewicz.
"Polskie siły zbrojne i ich kierownictwo są poddawane 
gruntownym zmianom. Odziedziczyliśmy wadliwą 
strukturę z przerostem stanowisk generalskich, pułkownikowskich 
i podpułkownikowskich" - powiedział minister.
W ramach reorganizacji zmniejszono ogólną liczbę etatów o 251. Z 
47 do 28 zmalała liczba stanowisk generalskich, z 329 do 124 - 
liczba stanowisk pułkowników, a z 333 do 215 - stanowisk 
podpułkowników. Zwiększono natomiast liczbę stanowisk majorów z 
18 do 280. Z ministerstwa będzie musiało odejść ok. 80 oficerów.
#004122
Sejmik woj. śląskiego odwołał w poniedziałek głosami SLD i 
części UW szefa komisji ochrony środowiska Marcina Kędrackiego z 
AWS i powołał na to stanowisko Mariana Gajdę z SLD.
Konflikt koalicji AWS i UW w woj. śląskim trwa już od kilku 
miesięcy. Kością niezgody jest obsada stanowisk. Ostatnio AWS 
odwołała unijnego prezesa Górnośląskiej Agencji Przekształceń 
Przedsiębiorstw Pawła Podsiadłę, który pełnił tę funkcję od 1994.
#004123
Zarząd Główny Stowarzyszenia Romów w Polsce potępił fakt pobicia 
przez grupę Cyganów dziennikarki "Życia". Do incydentu doszło w 
sobotę podczas obchodów Międzynarodowego Dnia Romów. 
Zarząd stowarzyszenia, w wydanym oświadczeniu, wyraził 
ubolewanie z powodu zajścia. Jednocześnie wyraził oburzenie, 
"że organizatorzy uroczystości nie zadbali w skuteczny sposób o 
bezpieczeństwo obecnych tam dziennikarzy i zaproszonych gości".
#004124
Pilnego podjęcia przez Sejm prac nad nowym prawem prasowym chce 
zarząd Stowarzyszenia Dziennikarzy Polskich. Zdaniem SDP, obecne 
prawo nie gwarantuje dziennikarzom dostępu do informacji, 
niezależności zawodowej i ochrony wykonywania 
zawodu.
"Dziennikarskim obowiązkiem jest realizacja konstytucyjnego prawa 
obywateli do informacji. Ujawnianie zła coraz częściej powoduje 
ataki na dziennikarzy" - podkreśliło SDP.
#004125
SP "Primum Non Nocere" zapowiada protesty
w obronie praw pacjentów - ofiar błędów lekarskich.
"Nie wykluczamy rozbicia w centrum Warszawy obozowiska, w którym 
zamieszkają poszkodowani przez lekarzy i ich rodziny" - 
powiedział w poniedziałek prezes stowarzyszenia Adam Sandauer. 
Ministerstwo Zdrowia uważa zarzuty Stowarzyszenia Pacjentów 
"Primum Non Nocere" za nieprawdziwe.
#004126
Kasa Chorych w nowoczesnym biurowcu
Mazowiecka Kasa Chorych będzie miała najprawdopodobniej siedzibę 
w biurowcu przy ulicy Grójeckiej 186 w Warszawie. Sprawą tego 
zakupu siedziby Mazowieckiej Kasy Chorych zainteresowały się 
media wiosną tego roku. Część publikacji wskazywała, że kasa nie 
powinna kupować luksusowych pomieszczeń biurowych w sytuacji, 
gdy placówki służby zdrowia skarżą się na brak pieniędzy. 
#004127
Zadowolenie z wypowiedzi abpa Józefa Życińskiego na temat 
odpowiedzialności za tragedię Katynia wyraził w rozmowie z PAP 
Walentin Gefter, szef moskiewskiego Memoriału - organizacji 
zajmującej się zbrodniami komunizmu.
Metropolita lubelski abp Życiński zaapelował w niedzielę 
podczas mszy św. w intencji pomordowanych przez NKWD polskich 
oficerów, policjantów i funkcjonariuszy KOP, o nieobwinianie 
narodu rosyjskiego za tragedię Katynia, bowiem przeciętny 
Rosjanin nie ponosi odpowiedzialności za ludobójczą politykę 
komunistycznych władz. 
"Jasne jest, że narody nie mogą odpowiadać za zbrodnie takich 
reżimów, jak stalinowski" - powiedział dalej Gefter. "Mam 
nadzieję, że w Polsce chyba nikt nie miał wątpliwości, że Katyń 
nie był ludobójstwem dokonanym przez naród rosyjski na narodzie 
polskim, lecz zbrodnią reżimu stalinowskiego".
Zdaniem moskiewskiego publicysty Witalija Portnikowa, który 
rozmawiał w Lublinie z biskupem Józefem Życińskim, wypowiedź 
polskiego biskupa może zapoczątkować proces przełamywania 
stereotypów w stosunkach polsko-rosyjskich.
#004128
Komitet do spraw obrony estońskiego parlament uznał, że "z 
punktu widzenia estońskiej polityki obronnej" należy przyjąć 
dziesięć czołgów, podarowanych Estonii w ubiegłym roku przez 
Polskę.
Wcześniej niektórzy przedstawiciele estońskich sił zbrojnych, 
które nie dysponują bronią pancerną, twierdzili, że polskich 
czołgów nie należy przyjmować, bowiem ich utrzymanie i szkolenie 
do nich załóg będzie bardzo kosztowne.	
W sierpniu ubiegłego roku podczas wizyty prezydenta Aleksandra 
Kwaśniewskiego w Tallinie poinformowano, że Polska przekaże 
Estonii nieodpłatnie 10 czołgów typu T-55. 
#004129
Rosyjska Duma będzie głosowała nad ratyfikacją układu o redukcji 
strategicznej broni nuklearnej już w najbliższy piątek - 
poinformował szef prorządowej parlamentarnej frakcji "Jedność" 
Borys Gryzłow. 
Jego zdaniem, układ zostanie ratyfikowany, choć w Dumie są
różne poglądy na jego temat. "Wszyscy jednak przyznają, że jest 
to ważna sprawa", nawet kluczowa na wiosennej sesji - dodał 
Gryzłow.
#004130
Czeczeńscy bojownicy zakładają nowe bazy w górach Czeczenii i 
intensyfikują działania w rejonie wąwozów Argun i Wiedieno - 
podało w poniedziałek rosyjskie dowództwo wojskowe, wysyłając na 
południe samoloty bojowe.
Bojownicy przez ostatnie dwa dni zorganizowali wiele operacji 
partyzanckich przeciwko siłom rosyjskim. Według agencji Interfax, 
ostrzelali w nocy na poniedziałek areszt w miejscowości 
Czerwlonnaja na północy republiki i posterunek rosyjskiej milicji 
w Groznym. Według agencji, ofiar po stronie rosyjskiej nie było.
Rosyjskie samoloty i śmigłowce raziły głównie cele na 
południu republiki, w regionie Wiediena, gdzie, jak utrzymują 
Rosjanie, bojownicy próbują zakładać nowe bazy lub umacniać 
istniejące. 
#004131
Unia Europejska zostawiła sobie "otwartą furtkę" w sprawie 
ewentualnego zawieszenia Rosji w prawach członka Rady Europy - 
komentowali unijni dyplomaci poniedziałkowe oświadczenie Rady 
(ministrów) UE na ten temat.
"Rada opowiedziała się za dalszą współpracą Rady Europy z Rosją 
i pomocą dla Rosji, o ile Rosja będzie dotrzymywała swoich 
zobowiązań" - głosi oświadczenie szefów dyplomacji Piętnastki, 
opublikowane w chwili gdy obradowali oni w Luksemburgu z 
ministrem spraw zagranicznych Rosji Igorem Iwanowem.
Wcześniej zgodzili się nie poruszać sprawy Czeczenii w czasie 
formalnej sesji z Iwanowem.
#004132
Angela Merkel została wybrana na przewodniczącą Unii 
Chrześcijańsko-Demokratycznej (CDU) - największej niemieckiej 
partii opozycyjnej. 
45-letnią działaczkę poparło na zjeździe partii w Essen ponad 
95 proc. delegatów - otrzymała 897 z 935 ważnych głosów. Merkel 
jest pierwszą kobietą, która będzie kierować partią 
chrześcijańskich demokratów od jej powstania w 1945 r. Zastąpiła 
na tym stanowisku Wolfganga Schaeublego, który zrezygnował z 
ponownego kandydowania. Następcą Angeli Merkel na stanowisku 
sekretarza generalnego CDU został Ruprecht Polenz, mało znany 
działacz z Muenster.  
W owacyjnie przyjętym przemówieniu przed głosowaniem Merkel 
zapowiedziała przejście partii, przeżywającej głęboki kryzys, do 
zdecydowanej ofensywy przeciwko rządzącej koalicji SPD i 
Sojuszu90/Zielonych oraz zwycięstwo w wyborach do Bundestagu w 
2002 r. 
#004133
Wstępne wyniki wyborów lokalnych w Bośni dowiodły, że 
zdominowane przez muzułmanów miasta odpowiedziały na 
międzynarodowe apele o odrzucenie partii nacjonalistycznych. 
Inaczej postąpili Serbowie i Chorwaci.
Według informacji podanych przez międzynarodowych obserwatorów, 
frekwencja w sobotnich wyborach wyniosła około 70 procent.
Podczas gdy opozycyjni socjaldemokraci wygrali w większości 
muzułmańskich miast, większość wyborców w mniejszych ośrodkach i 
na wsi, a zwłaszcza w Republice Serbskiej, opowiedziała się za 
partiami nacjonalistycznymi, które doprowadziły kraj do wojny.
#004134
Belgia ostrzegła Czechy, że będzie zmuszona wprowadzić obowiązek 
wizowy dla czeskich turystów, jeżeli liczba Romów ubiegających 
się o azyl w Belgii będzie ciągle rosła. 
#004135
550 z 600 mieszkańców bułgarskiej wsi Meczka, podpisało się pod 
apelem o przymusowe wysiedlenie 300 Romów, którzy mieszkają w 
odizolowanej części tej osady. Protestujący zablokowali też 
szosę do pobliskiego miasteczka Nikopoł. "Jeżeli władze nie 
wysiedlą Romów, będzie u nas tak jak w Kosowie", "Cyganie - 
precz z Meczki", "Dość już wycierpieliśmy od Cyganów w ciągu 35 
lat" - głoszą napisy na transparentach wywieszonych we wsi.
Bezpośrednim powodem protestu stało się zabójstwo w 
ubiegłym tygodniu mieszkańca Meczki, zastrzelonego, gdy bronił 
swojego dobytku przed kradzieżą. Wieś podejrzewa o to zabójstwo 
miejscowych Romów, chociaż policja nie potwierdziła tych 
podejrzeń. 
W licznych reportażach z wioski, która nagle stała się sławna 
na cały kraj, Bułgarzy skarżą się, że stale padają ofiarą 
kradzieży ze strony nie pracujących Romów. Faktem jest jednak, 
że w tym regionie po prostu brakuje jakiejkolwiek pracy.
#004136
W wyborach prezydenckich w Peru prowadzi urzędujący szef państwa 
Alberto Fujimori. Do zwycięstwa w pierwszej turze brakuje mu 
dosłownie setnych procentu głosów. Z rezultatów ogłoszonych po 
przeliczeniu 39 proc. głosów wynika, że ubiegający się o trzecią 
kadencję Fujimori dostał 49,88 proc. głosów, a drugi z 
kandydatów, Alejandro Toledo - 39,98 proc. Do wygranej 
potrzebna jest zwykła większość głosów. Jeśli wynik Fujimoriego 
nie przekroczy 50 proc. po przeliczeniu wszystkich kartek 
wyborczych, kandydaci zmierzą się w drugiej turze wyborów na 
początku czerwca. 
Opóźnione ogłoszenie częściowych rezultatów przez Krajowe Biuro 
Wyborcze podsyciło podejrzenia opozycji o ewentualne malwersacje 
na korzyść urzędującego prezydenta. Wcześniej w poniedziałek w 
stolicy kraju, Limie, doszło do poważnych zamieszek.
#004137
Deficyt handlowy w 1999 roku spadł do 18 mld 503,8 mln USD
z 18,8 mld USD w 1998 roku - podał ostateczne dane GUS.
#004138
Złoty w poniedziałek umocnił się o 0,1 proc. w porównaniu do 
piątkowego zamknięcia, do 5,5 proc. odchylenia po mocniejszej 
stronie parytetu.
#004139
Bank inwestycyjny Credit Suisse First Boston uważa, że złoty w 
ciągu najbliższych trzech miesięcy ustabilizuje się na poziomie 
3-4 proc. powyżej parytetu centralnego.
#004140
Podczas poniedziałkowej sesji Giełdy Papierów Wartościowych 
wzrósł kurs akcji 105 spółek, 78 spadł, a 38 nie zmienił się, w 
tym na rynku NFI wzrosła cena akcji 6 funduszy, 5 spadła i 3 nie 
zmieniła się.
#004141
Marek Pokrywka z DM BOŚ SA uważa, że rozpoczęta 28 marca fala 
spadkowa będzie kontynuowana już we wtorek, a pierwszy poziom, z 
którego można oczekiwać początku dłuższej korekty wzrostowej, to 
poziom 20 tys. 500 pkt.
Podczas sesji 28 marca największy spadek odnotował WIG-
Teleinformatyka (3,6 proc.), a kursy akcji spółek z tej branży 
mocno zniżkowały (Softbanku o 9 proc., Prokomu - 6,2 proc., a 
Elektrimu o 2,8 proc.)
W poniedziałek natomiast WIG Teleinfo był jedynym indeksem 
branżowym, który odnotował 1,1-proc. wzrost. 
Wzrósł również indeks WIG (o 0,4 proc.) do 21.325,6 pkt. "W 
bilansie dogrywek odnotowano jednak prawie trzykrotną przewagę 
podaży nad popytem. Jest to kolejny sygnał świadczący o tym, że 
fixing wtorkowy może przynieść przewagę spadków".
Wg maklera ostatnia wzrostowa korekta na polskim rynku  została 
wywołana poprawą koniunktury na giełdach zachodnich. "Wszystko 
wskazuje na to, że nasz rynek będzie nadal podążał za ruchami 
amerykańskiego indeksu Nasdaq". Analityk uważa, że spadek 
obrotów na rynku podstawowym w porównaniu z sesją piątkową o 
ponad 40 mln zł, świadczy o tym, że korekta wzrostowa traci impet.
#004142
Wysoka przestępczość, zbyt duża przepuszczalność granic 
oraz biurokracja w administracji państwowej i samorządowej - to 
według zagranicznych, głównie francuskich, ekspertów, 
najważniejsze problemy Polski.
#004143
Do 2015 roku w Polsce będą budowane tylko autostrady położone na 
zachodzie kraju, do linii Wisły -poinformował w poniedziałek w 
Łodzi wiceminister transportu i gospodarski morskiej Jan 
Freidberg. Wyjaśnił, że analizy dotyczące natężenia ruchu 
przeprowadzone na początku lat 90. okazały się nietrafione. 
Obecnie wiadomo już, że w najbliższym czasie budowa autostrad na 
wschodzie kraju byłaby nieopłacalna. Na wschodzie kraju będą 
modernizowane i rozbudowywane drogi już istniejące oraz budowane 
obwodnice miast, przez które przechodzi największy ruch 
tranzytowy.
#004144
Dochody z turystyki przyjazdowej wyniosły 6,1 mld USD w 1999 
roku i były o 1,9 mld USD mniejsze niż w 1998 roku. W tym 
wydatki gości jednodniowych spadły o prawie 27 proc. i wyniosły 
2,7 mld USD - szacuje Instytut Turystyki.
#004145
Zakłady przetwórstwa mięsa czerwonego i jelit skontrolowane 
przez Komisję Europejską zdały egzamin na 5, +4 i 4, w skali 
ocen 2-5 - poinformował w poniedziałek główny lekarz weterynarii 
Andrzej Komorowski.
#004146
Podczas poniedziałkowego przetargu Ministerstwo Finansów 
sprzedało całą oferowaną pulę bonów skarbowych o wartości 600 
mln zł. Rentowność wszystkich papierów wzrosła.
#004147
Wartość pozaskarbowych instrumentów dłużnych wyniosła na 
koniec pierwszego kwartału 2000 roku 11 mld 12,5 mln zł i była o 
21 proc. wyższa niż na koniec 1999 roku - poinformowało 
Środkowoeuropejskie Centrum Ratingu i Analiz CERA.
#004148
Od 11 kwietnia tanieją wszystkie rodzaje benzyny z Polskiego 
Koncernu Naftowego o 30 zł na tonie, a olej napędowy o 10 zł na 
tonie.
#004149
Credit Suisse First Boston Int. Equity Partners L.P. 
otrzymał do 28 kwietnia wyłączność na negocjacje w sprawie 
zakupu akcji Zakładów Płytek Ceramicznych Opoczno SA.
#004150
Rada Nadzorcza Pocztowo-Bankowego Powszechnego Towarzystwa 
Emerytalnego SA powołała 7 kwietnia Mariusza Wiatrowskiego na 
stanowisko prezesa towarzystwa.
#004151
Rada BOŚ pozytywnie zaopiniowała przedstawiony przez zarząd 
banku projekt wypłaty dywidendy za ubiegły rok w wysokości 1,50 
złotych za jedną akcję.
#004152
Rada Nadzorcza Zakładów Urządzeń Chemicznych i Armatury 
Przemysłowej Chemar SA w Kielcach odwołała prezesa spółki, 
Ludwika Kusińskiego. Strata zakładów w 1999 roku sięgnęła 13 mln 
zł.
#004153
Porozumienie dotyczące budowy w Hucie Katowice SA instalacji 
zintegrowanego odlewania i walcowania blach oraz trzeciej 
maszyny ciągłego odlewania stali do wyrobów płaskich, zawarł 
zarząd huty z włoskim koncernem Danieli.
#004154
O 20 proc. planuje zwiększyć w tym roku sprzedaż Łomżyńska 
Fabryka Mebli sp z o.o., która produkuje swoje wyroby niemal w 
całości na potrzeby zachodnich odbiorców.
#004155
W 1999 roku sprzedano w Polsce ponad 2,7 miliona stacjonarnych 
aparatów telefonicznych za około 70 milionów dolarów. Ponad 50 
proc. sprzedanych telefonów pochodziło z importu - szacuje 
Instytutu Rynku Elektronicznego.
#004156
Inwestycje komunalne o łącznej wartości ponad 34 mln zł 
zrealizowane zostaną w Katowicach. Miasto otrzymało na to kredyt 
z Europejskiego Banku Inwestycyjnego (EBI).
#004157
Zaobserwowane ostatnio pozytywne tendencje w gospodarce nie mogą 
być interpretowane jako początek poważnego wzrostu gospodarczego 
- twierdzą eksperci z niemieckiej grupy konsultacyjnej, 
doradzającej rządowi Ukrainy.
#004158
Koloseum stanie w Warszawie, Forum Romanum także - poinformował 
Jerzy Kawalerowicz na konferencji prasowej, poświęconej 
produkcji jego filmu "Quo Vadis". Ligię zagra modelka, 
debiutująca w roli aktorki - Magdalena Mielcarz, Marka 
Winicjusza - Paweł Deląg. 
Jako wyjątkowo trafną oceniono decyzję o obsadzeniu w roli 
barbarzyńskiego cesarza Nerona - Michała Bajora oraz jako 
siłacza - Urusa słynnego judoki Rafała Kubackiego. Obaj panowie 
tryskali dowcipami. Kubacki przekonał do siebie nawet 
najoporniejszych przeciwników sportowca w tej roli. Akceptację 
wzbudził też Bogusław Linda jako Petroniusz oraz Jerzy Trela 
jako Chilonides.
#004159
Ponad 500 prac polskich artystów powojennych - obrazy, rysunki, 
zdjęcia, formy przestrzenne - z 70 kolekcji muzealnych i zbiorów 
prywatnych - zgromadzono w dziesięciu salach wystawowych 
warszawskiej "Zachęty". 
#004160
Rysunki, plakaty i obrazy olejne zmarłego przed rokiem satyryka 
Antoniego Chodorowskiego można od wtorku oglądać w warszawskim 
Muzeum Karykatury. Znaczna część pokazanych prac pochodzi ze 
zbiorów prywatnych rodziny artysty.
#004161
Nagrodę  "Najlepsza Grafika Roku 1999" oraz Nagrodę Roku 
przyznawaną przez prezydenta Warszawy otrzymała Agnieszka 
Cieślińska za akwafortę "Pod arkadami".     
#004162
Jan Nowak-Jeziorański, wieloletni dyrektor polskiej sekcji Radia 
Wolna Europa, odebrał w poniedziałek w Warszawie Nagrodę im. 
Ksawerego Pruszyńskiego PEN-Clubu przyznawaną za reportaż 
literacki i eseistykę. 
#004163
Grand Prix zakończonych w nocy z niedzieli na poniedziałek XXV 
Opolskich Konfrontacji Teatralnych "Klasyka Polska", otrzymał 
Grzegorz Jarzyna.
#004164
W Warszawie odbyła się światowa premiera interaktywnego kanału 
radiowego poświęconego muzyce Chopina.
#004165
"Teleskop" - program informacyjny poznańskiego oddziału 
Telewizji Polskiej SA zdobył specjalne wyróżnienie w 
międzynarodowym konkursie "Circom Regional" w austriackim 
Fluesburgu.
#004166
Lew Dodin, twórca cieszącej się uznaniem na świecie szkoły 
aktorskiej i dyrektor Teatru Małego w Petersburgu, otrzymał 
tegoroczną europejską nagrodę teatralną w dowód uznania dorobku 
artystycznego i pedagogicznego.
#004167
6 nagród brytyjskiego przemysłu filmowego, BAFTA, zdobył 
amerykański film "American Beauty", niedawno uhonorowany 
pięcioma Oscarami.
#004168
Trzy nagrody Festiwalu Filmów Kryminalnych "Cognac 2000" zdobył 
obraz Francuza Bernarda Rappa "Une affaire de gout".
#004169
Amerykańska aktorka Claire Trevor, laureatka Oscara z 1948 roku 
za rolę drugoplanową w filmie "Key Largo", zmarła w wieku 91 lat 
w sobotę w szpitalu w Newport Beach.
#004170
"Kocham Polskę. To jest mój drugi dom. Chciałabym bardzo nauczyć 
się języka polskiego" - powiedziała PAP przed wyjazdem z 
Warszawy angielska kompozytorka Roxanna Panufnik.
#004171
XVI-wieczny liczman z brązu, czyli żeton, który służył kupcom do 
rachunków, znaleźli podczas prac wykopaliskowych na bielskiej 
starówce archeolodzy z miejscowego Muzeum Okręgowego. Znalezisko 
jest wydarzeniem na krajową skalę.
Najprawdopodobniej liczman został wybity w Norymberdze. 
Przedstawiony jest na nim kupiec ubrany w renesansowym stylu, 
który na stoliku liczy swoje dochody. Drugi taki liczman 
znaleziono wcześniej w Krakowie.
Archeolodzy prowadzą wykopaliska na starym rynku w Bielsku-
Białej w miejscu, gdzie w grudniu 1998 r. zawaliła się 
kamienica. Wykopaliska poprzedzają odbudowę kamienicy. 
Szef działu archeologii bielskiego muzeum Bogusław Chorąży  
powiedział, że badacze natknęli się też w tym miejscu na 
nienaruszony układ powierzchni od XIII do XVIII w. Najstarszą 
warstwę stanowią wypalone podłogi obiektów użytkowych. 
#004172
Utworzenie od 2002 roku dwuletnich zawodówek i trzyletnich 
liceów profilowanych proponuje MEN. Założenia reformy 
szkolnictwa pogimnazjalnego prezentowali w Gdańsku 
przedstawiciele resortu edukacji.
#004173
Polskie badania w Sakkara uznano na VIII Kongresie 
Egiptologicznym za wzorcowe prace archeologiczne i 
konserwatorskie - poinformował prof. Karol Myśliwiec z Zakładu 
Archeologii Śródziemnomorskiej PAN. 
#004174
Szczeciński jacht "Maria" prowadzący pod dowództwem kapitana 
Ludomira Mączki wyprawę dookoła świata szlakiem Magellana 
pokonał fiordy Patagonii i dotarł do ośrodka Castro na wybrzeżu 
Chile.
#004175
Rząd Japonii przekaże Polsce 126 tysięcy złotych na zakup 
sprzętu medycznego do ratowania życia noworodków - 
poinformowała ambasada tego kraju.
#004176
Peruwiański specyfik o nazwie vilcacora nie leczy raka. Nie 
potwierdzają tego żadne badania kliniczne - twierdzą lekarze z 
Centrum Onkologii w Warszawie.
#004177
Dieta bogata w owoce i warzywa lub tabletka witaminy C (250-500 
miligramów) dziennie może zapobiegać schorzeniom woreczka 
żółciowego u kobiet.
#004178
Chorzy na stwardnienie rozsiane walczą o 
uznanie ich choroby za przewlekłą, co znacznie obniżyłoby koszty 
leczenia. Pacjenci, póki co, uzyskają pomoc z akcji 
charytatywnej, w ramach której odbywają się aukcje i koncerty.
#004179
Od poniedziałku obowiązuje w UE obowiązek informowania klientów 
na etykietach o zawartości tzw. organizmów zmodyfikowanych 
genetycznie (GMOs), jeśli jest ich w produkcie co najmniej 1 
proc. - potwierdziła Komisja Europejska.
#004180
Szef międzynarodowego projektu badawczego Human Genome Project, 
mającego skompletować mapę genomu ludzkiego, zakwestionował 
osiągnięcie firmy Celera Genomics, która twierdzi, że 
zsekwencjonowała już wszystkie geny.
#004181
30 lat temu - 11 kwietnia 1970 roku wystartowała trzecia wyprawa 
księżycowa - "Apollo 13". Nieudana misja okazała się najbardziej 
dramatyczną w historii podboju Księżyca. 
#004182
Rząd niemiecki utworzył witrynę internetową mającą dopomóc w 
ustalaniu właścicieli dzieł sztuki zagrabionych przez 
hitlerowców.
Pod internetowym adresem (http://www.LostArt.de) 
muzea, archiwa i osoby prywatne mogą poszukiwać zaginionych 
dzieł sztuki i publikować informacje o dziełach, których 
właścicieli dotychczas nie ustalono.
Witryna, dostępna w trzech językach (niemiecki, angielski, 
rosyjski), oferuje również możliwość skontaktowania się e-mailem 
z osobami odpowiedzialnymi za program zwrotu zagrabionych dzieł 
sztuki.
#004183
Producenci pirackich kopii nagrań muzycznych, filmów i 
oprogramowania komputerowego, coraz intensywniej ścigani w wielu 
krajach Azji, znaleźli sobie nowe bezpieczne schronienie w 
Malezji.
Piraci przenoszą się tam m.in. z Chin kontynentalnych i z 
Hongkongu - ostrzegali w poniedziałek eksperci z 12 państw 
azjatyckich, rozpoczynając w stolicy Malezji trzydniową 
konferencję, poświęconą zwalczaniu piractwa.
Sami przedstawiciele władz malezyjskich przyznają, że ich kraj 
stał się rajem dla piratów z racji mało rygorystycznego i 
niezbyt usilnie egzekwowanego ustawodawstwa w zakresie ochrony 
praw autorskich. Siedem na każde 10 programów komputerowych w 
Malezji pochodzi z nielegalnych źródeł. Piractwo jest też 
"branżą eksportową" - nielegalne nagrania, filmy i programy 
komputerowe trafiają z Malezji nawet do Ameryki Południowej.
#004184
Żadnych okoliczności łagodzących nie znalazł warszawski Sąd 
Okręgowy, skazując na dożywocie recydywistę Krzysztofa 
Chechłacza za napad na żołnierza, rabunek broni i zabójstwo 
stołecznego taksówkarza.
"Społeczeństwo w ramach prawa musi bronić się przed takimi 
jednostkami jak oskarżony, aby w przyszłości innych nie spotkał 
los podobny do poszkodowanych" - uzasadniła wyrok sędzia 
Małgorzata Radomińska.
W nocy z 11 na 12 lipca 1998 roku żołnierz Nadwiślańskich 
Jednostek Wojskowych MSWiA Damian J., pełniący służbę przed 
ambasadą Korei w Warszawie, został napadnięty i ciężko pobity 
metalową kłódką przyczepioną do kabla. Doznał ciężkich obrażeń 
głowy i całego ciała. Bandyta zabrał mu pistolet, kajdanki i 
radiotelefon. Życie żołnierza uratowała szybka pomoc 
medyczna.
Dwa dni po pobiciu żołnierza, niedaleko lotniska Okęcie, został 
zastrzelony warszawski taksówkarz Dariusz Chodkowski. 20 minut 
po zabójstwie policjanci zatrzymali na lotnisku Chechłacza, 
który miał przy sobie pistolet nadwiślańczyka, a także telefon i 
pieniądze zabitego  taksówkarza. W torbie Chechłacz miał też 
drugi pistolet własnej roboty, dwie kominiarki, parę rękawiczek, 
szpikulec i metalową procę.
46-letni Chechłacz był już kilkakrotnie karany, m.in. za 
pedofilię. Sąd zaznaczył w wyroku, że skazany ma odbywać karę w 
zakładzie karnym ze specjalnymi środkami leczniczo-wychowawczymi.
#004185
W Białymstoku dziennikarze nie zostali wpuszczeni na rozprawę w 
procesie dużej grupy przestępczej, jeszcze przed podjęciem przez 
sąd decyzji o wyłączeniu jej jawności na czas zeznań świadka 
koronnego. "Wiedzieliśmy, że świadek koronny złożył wniosek o 
wyłącznie jawności procesu. Aby nie dekonspirować świadka, 
postanowiliśmy, że dziennikarzy wpuścimy na salę dopiero, jeśli 
sąd nie przyjmie tego wniosku" - powiedział rzecznik Komendanta 
Głównego Policji Paweł Biedziak.
Świadek koronny to członek gangu, który ujawniając wspólników 
oraz okoliczności groźnego przestępstwa może uniknąć kary.
#004186
Na półtora roku więzienia w zawieszeniu został skazany były 
dowódca jednostki antyterrorystycznej z Wrocławia Krzysztof K. za 
wydanie bezprawnego rozkazu napaści na klub nocny "Reduta" i 
utrudnianie później śledztwa w tej sprawie. Wg jednej z wersji, 
powodem napadu była zemsta za pobicie w tym lokalu tydzień 
wcześniej funkcjonariusza policji.
#004187
Blisko dwieście ton soli do posypywania ulic zamiast soli 
potasowo-magnezowej kupiło 124 podlaskich rolników. Podlaska Izba 
Rolnicza ocenia, że skala przestępstwa jest znacznie większa, bo 
wielu rolników z różnych powodów nie chce ujawnić zakupu 
podrabianych nawozów.
#004188
Sąd Rejonowy w Dębicy poszukuje listem gończym 18-letniego 
Ryszarda P., oskarżonego o przecięcie przewodu hamulcowego w 
samochodzie jego byłej nauczycielki. Kobieta opanowała pojazd i 
uniknęła groźnej sytuacji.
#004189
Kwoty od 200 do 1500 zł wyłudzili oszuści od osób oczekujących 
na wypłacane przez PKO BP rekompensaty w Lubelskiem. Oszuści 
pobierają opłaty za rzekome przyspieszenie wypłaty.
#004190
Uniwersytet Columbia ogłosił po raz 84. doroczne Nagrody 
Pulitzera za twórczość dziennikarską i artystyczną.
M.in. trzy nagrody otrzymał "Washington Post", w tym w 
prestiżowej kategorii usług publicznych za materiał o 
zaniedbaniach i nadużyciach w ośrodkach dla opóźnionych 
umysłowo.
Dziennikarz tej gazety Henry Allen zdobył Pulitzera za krytyczne 
artykuły o fotografii, a fotoreporterzy Carol Guzy, Michael 
Willimason i Lucian Perkins nagrodę za zdjęcia uchodźców z 
Kosowa.
Amerykańska agencja prasowa Associated Press zdobyła Nagrodę 
Pulitzera za serię reportaży na temat masowych zbrodni 
popełnionych w Korei Południowej na ludności cywilnej przez 
wojska amerykańskie na początku wojny koreańskiej.
"Wall Street Journal" otrzymał dwie nagrody: za materiały na 
temat amerykańskich wydatków wojskowych i rozmieszczenia wojsk po 
zakończeniu zimnej wojny oraz w kategorii komentarza za kolumny 
Paula Gigota poświęcone polityce i rządowi.
Każda nagród ma wartość pięciu tysięcy dolarów, poza kategorią 
usług publicznych, w której otrzymuje się złoty medal.
#004191
Tort z owsa ze "świeczkami" z marcheweki napisem z plasterków 
ogórka zjadł z okazji swych 45. urodzin najstarszy żyjący w 
Polsce hipopotam i jednocześnie najstarszy mieszkaniec łódzkiego 
zoo - "Hipek"
Urodzony w 1955 r. w zoo w Amsterdamie (Holandia) "Hipek"
trafił do łódzkiego zoo gdy ukończył rok i ważył 250 kilogramów. 
Od tamtej pory ani razu nie zachorował, co jest nie lada 
wyczynem, gdyż w przeliczeniu na ludzkie normy "Hipek" ma już 90 
lat.
#004192
8-osobowa rodzina z Wrocławia chce się zrzec
obywatelstwa polskiego. Wrocławianie chcą w ten sposób 
zaprotestować przeciwko biedzie jaka ich dosięgła. 
#004193
Wojewoda śląski Marek Kempski nielegalnie zajmuje jedno ze 
swoich mieszkań - wynika z danych Urzędu Miejskiego w Gliwicach. 
Umowa najmu na zajmowane przez niego mieszkanie prawdopodobnie 
zostanie wypowiedziana.
#004194
Czteroletni chłopiec zginął, a jego matka została ciężko ranna w 
wypadku drogowym w Wierzbinie pod Warszawą. Dziecko i kobieta 
zostali potrąceni przez samochód chińskiej ambasady.
#004195
Blisko 100-kilogramowy niewybuch z czasów II wojny światowej 
znaleziono w poniedziałek podczas robot ziemnych na jednej z 
głównych ulic Wrocławia. 
#004196
Jeżeli obecna sytuacja demograficzna utrzyma się w Bułgarii w 
dłuższym okresie czasu, za kilka lat kraj będzie zmuszony 
otworzyć granicę dla imigrantów z Azji, uważa  bułgarski 
minister pracy i polityki socjalnej Iwan Nejkow.
#004197
Na redzie wojskowego portu we Władywostoku w poniedziałek 
rosyjski niszczyciel ostrzelał rosyjski okręt do zwalczania 
łodzi podwodnych.
#004198
Białoruskiemu kołchozowi "Łan", niedaleko Nieświeża, grozi 
bankructwo. Jednak nie z powodu niegospodarności a w związku z 
wypadkiem, który po pijanemu spowodował etatowy weterynarz tego 
państwowego gospodarstwa rolnego.
#004199
Władze rumuńskie rozesłały międzynarodowy list gończy za 
Victorem Stanculescu, generałem epoki Nicolae Ceausescu, 
skazanym na 15 lat za represje wobec przeciwników reżimu w 
grudniu 1989 roku. 
#004200
Olbrzymie zainteresowanie towarzyszy rozpoczynającym się w 
miejscowości Salsomaggiore zawodom o tytuł mistrza świata 
pizzaioli, czyli ekspertów sztuki przygotowania i wypieku pizzy.
#004201
Półtora miliona młodzieży, trzy tysiące autokarów, specjalne 
parkingi i ograniczenia ruchu samochodowego - wszystko z okazji 
15. Światowych Dni Młodzieży, które w tym roku odbędą się w 
Rzymie od 15 do 20 sierpnia.
#004202
Książę Filip, 78-letni małżonek brytyjskiej królowej Elżbiety 
pokazuje, że potrafi śmiać się z samego siebie. W posiadłości 
Sandringham postanowił wystawić na widok publiczny bogatą 
kolekcję karykatur na swój temat.
#004203
Na kilkanaście dni przed 25 rocznicą zakończenia wojny 
wietnamskiej, konflikt ten pochłonął dwie nowe ofiary. Dwóch 
małych chłopców zginęło w wyniku eksplozji niewypału z czasów 
działań wojennych.
#004204
Mateusz Kusznierewicz (YKP Warszawa) zajął drugie miejsce w 
inauguracyjnym wyścigu otwartych żeglarskich mistrzostw Europy w 
klasie Finn, które w poniedziałek rozpoczęły się na wodach u 
wybrzeży Palma de Mallorca.
#004205
Zarząd Górnika Zabrze odwołał w poniedziałek Marcina Bochynka 
z funkcji pierwszego trenera zespołu - z powodu złych wyników w 
pracy. Obowiązki szkoleniowca piłkarzy z Zabrza przejął 
Mieczysław Broniszewski.
#004206
Andrzej Juskowiak nie wystąpi we wtorkowym meczu 29. kolejki 
Bundesligi pomiędzy jego klubem VfL Wolfsburg a Schalke 
Gelsenkirchen z powodu kontuzji odniesionej w sobotnim meczu z 
VfB Stuttgart.
#004207
Mariusz Czerkawski został sklasyfikowany na 14. miejscu w 
rankingu najskuteczniejszych strzelców ligi NHL. Polak zdobył 35 
bramek. Najwięcej uzyskał w zasadniczym sezonie Rosjanin Paweł 
Bure z Florida Panthers - 58. 
#004208
Galatasaray Stambuł zaproponował w liście do Europejskiej Unii 
Piłkarskiej (UEFA) rozegranie rewanżowego meczu Pucharu UEFA z 
Leeds United na terenie neutralnym.
#004209
Francuz Laurent Jalabert (ONCE) nadal znajduje się na czele 
rankingu kolarzy zawodowych prowadzonym przez Międzynarodową 
Unię Kolarską (UCI). 
#004210
Rosjanka Jelizawieta Suworowa wygrała zawody Pucharu Świata w 
pięcioboju nowoczesnym, które odbyły się w Seulu, zapewniając 
sobie awans do turnieju olimpijskiego w Sydney. Najlepsza z 
Polek Paulina Boenisz (Legia Warszawa) uplasowała się na piątej 
pozycji. 
#004211
Na czele listy rankingowej tenisistek WTA nadal znajduje się 
Lindsay Davenport. Amerykanka o 27 punktów wyprzedza Szwajcarkę 
Martinę Hingis. 
#004212
Pochmurno z przejaśnieniami. Miejscami słabe opady deszczu. 
Temp. maks. od 9 st. na północy do 13 st. na Dolnym Śląsku. 
Wiatr słaby i umiarkowany, południowo-wschodni i południowy. 
Ciśnienie w Warszawie we wtorek w południe wyniesie 992 hPa i 
jeszcze spadnie.
#004213
Wg marszałka Sejmu Macieja Płażyńskiego, jeżeli AWS nic nie 
zrobi, aby poprawić swoje niskie notowania - Akcja przegra 
najbliższe wybory parlamentarne "a po drodze także wybory 
prezydenckie". Podczas spotkania ze studentami Wydziału 
Dziennikarstwa i Nauk Politycznych Uniwersytetu Warszawskiego 
Płażyński mówił o konieczności "ostrych zmian" w AWS. Marszałek 
ocenia, że zmian w AWS raczej nie da się zrobić bez zmian 
personalnych. 
#004214
Liderzy AWS porozumieli się wstępnie w sprawie zmian regulaminu 
klubu Akcji - poinformował wiceszef klubu AWS Jacek Rybicki. 
Nowa wersja regulaminu została zaprezentowana podczas wtorkowego 
posiedzenia prezydium klubu AWS. Wg Rybickiego w myśl nowego 
regulaminu prezydium klubu AWS ma liczyć 15 osób, a dodatkowo ma 
powstać 10-12 osobowy "sekretariat merytoryczny", którym będzie 
kierować sekretarz generalny klubu. 
#004215
na Rzecznika Praw Obywatelskich w zamian za poparcie Unii dla 
Jerzego Polaczka jako kandydata na prezesa IPN - powiedział po 
spotkaniu koalicyjnym wiceszef klubu AWS Jacek Rybicki.
Politycy AWS i UW zapewnili jednocześnie, że podczas 
poniedziałkowych rozmów koalicyjnych temat wyboru prezesa IPN i 
Rzecznika Praw Obywatelskich nie był poruszany. Koalicjanci 
zgodzili się natomiast, że będą wnioskować o przełożenie na 
następne posiedzenie punktu dotyczącego podatku VAT w rolnictwie. 
Dyskutowali też o reprywatyzacji.
#004216
Pod hasłami walki z bezrobociem i zmiany polityki gospodarczej 
protestowali we wszystkich miastach wojewódzkich związkowcy z 
OPZZ, bezrobotni i pracownicy z zakładów zagrożonych likwidacją 
miejsc pracy. Pikiety miały spokojny przebieg. Przybyło na nie 
po kilkaset osób. 
#004217
pozostali  związkowcy, pracodawcy i rząd pracują nad 
przygotowaniem porozumienia na rzecz tworzenia miejsc pracy".
W minionym tygodniu odbyło się posiedzenie Komisji Trójstronnej 
ds. Społeczno-Gospodarczych, na którym Komołowski zaproponował 
zawarcie takiego porozumienia społecznego. Wg niego porozumienie 
mogłoby się stać przedmiotem pracy parlamentu.
Minister podkreślił, że rząd postawił diagnozę sytuacji na rynku 
pracy i zaproponował sposoby zahamowania wzrostu bezrobocia. 
Obecnie nad szczegółowymi rozwiązaniami pracują zespoły robocze 
Komisji Trójstronnej.
Wg Komołowskiego OPZZ w każdej chwili może przystąpić do pracy w 
tych zespołach. 
#004218
konferencji naukowej "Północny wymiar polityki  
europejskiej. Problemy bezpieczeństwa i współpracy regionalnej".
#004219
Jeden z założycieli firmy ubezpieczeniowej "Polisa" otrzymał 
niskooprocentowaną pożyczkę z Komitetu ds. Młodzieży i Kultury 
Fizycznej w czasie, gdy Komitetem kierował Aleksander 
Kwaśniewski - twierdzi "Gazeta Polska". Artykuł "Kwaśniewski dał 
pieniądze właścicielom +Polisy+" zamieszcza "GP" w numerze z 
datą 12 kwietnia, przesłanym do redakcji PAP. 
PAP zwróciła się o skomentowanie doniesień "GP" do 
prezydenckiego Biuro Informacji. W tym celu przekazała faksem 
ten numer "Gazety" do Kancelarii Prezydenta. Teresa Grabczyńska, 
dyrektor Biura, nie chciała komentować publikacji.
#004220
Referendum nt. zgody na ratyfikowanie przez Polskę protokołu 
do Europejskiej Konwencji Praw Człowieka zakazującej orzekania 
kary śmierci w czasie pokoju jest niedopuszczalne - orzekła 
niemal jednogłośnie sejmowa komisja sprawiedliwości. 
Karę śmierci zniósł kodeks karny, obowiązujący od 1 września 
1998. Ratyfikowanie przez Polskę protokołu nr 6 do konwencji 
europejskiej, zakazującego orzekania i wykonywania kary śmierci 
w czasie pokoju (dokonuje tego prezydent z upoważnienia Sejmu), 
oznaczałoby zobowiązanie się do tego, że polskie prawo karne nie 
przywróci w przyszłości kary śmierci. 
Jednak grupa posłów złożyła wniosek o przeprowadzenie narodowego 
referendum z pytaniem, czy Sejm ma wyrazić zgodę na ratyfikację 
tej międzynarodowej umowy. Marszałek Sejmu stosuje wtedy 
nietypową procedurę, zwracając się do sejmowej komisji 
sprawiedliwości o opinię nt. dopuszczalności referendum - 
komisja musi przyjąć stanowisko większością 3/5 głosów. 
#004221
PSL zwróci się do szefów klubów parlamentarnych z propozycją 
dyskusji o stanie gospodarki - zapowiedział prezes ludowców. 
Jarosław Kalinowski uważa, że nie powinien w niej uczestniczyć 
wicepremier Leszek Balcerowicz (UW), "tylko wtedy będzie miała 
ona naprawdę sens".
W prognozie gospodarczej na rok 2000 PSL wskazało, że "jeżeli 
nie nastąpi zmiana polityki gospodarczej, jeżeli nadal nasza 
gospodarka będzie tak importochłonna jak jest obecnie, to 
bezrobocie może wzrosnąć nawet do 15 proc." - podkreślił szef PSL.
#004222
Zdaniem UW nie ma powodu, by organizować debatę o stanie 
gospodarki.
Debaty można organizować, ale nikogo nie wykluczając - uważa 
rzecznik klubu AWS. 
Według SLD debata jest potrzebna.
#004223
Premier odwołał ze stanowiska wojewodę lubuskiego Jana 
Majchrowskiego (SKL). Nowym wojewodą został Stanisław Iwan - 
poinformowało CIR. Iwan jest wiceprzewodniczącym RS AWS 
województwa lubuskiego.
Politycy AWS argumentowali, że Majchrowski nie umiał zażegnać 
konfliktu w gorzowkim PKS. ZChN zarzucał mu, że za jego rządów w 
województwie wybuchły spory, konflikty i afery.
#004224
Jeśli rząd rosyjski poprosi o przebaczenie za Zbrodnię Katyńską, 
wtedy będzie można przebaczyć. Nie można przebaczyć, gdy nikt o 
to nie prosi - uważa prezes Stowarzyszenia "Rodzina Policyjna 
1939 r."  Witold Banaś. Odniósł się on w ten sposób do słów 
abp Józefa Życińskiego, który powiedział, że zwykli Rosjanie nie 
ponoszą odpowiedzialności za zbrodnie komunistycznych władz. 
"Oczywiście, że sam naród rosyjski nie jest winien, ale oczekuję 
przeprosin ze strony rządu rosyjskiego. Przebaczyć można tylko 
wtedy, gdy ktoś o to szczerze prosi".
Stowarzyszenie "Rodzina Policyjna 1939 r." powstało w 1991 i 
skupia rodziny pomordowanych w czasie II wojny policjantów. 
Nazwa stowarzyszenia nawiązuje do organizacji "Rodzina 
Policyjna", która powstała w 1929 roku.
#004225
Porozumienie Organizacji Kombatanckich i Niepodległościowych w 
Krakowie przyłączyło się do apelu Stowarzyszenia Katon do 
parlamentarzystów z Krakowa o podjęcie działań, które pozwolą na 
ściganie z mocy prawa osób, publicznie kwestionujących zbrodnię 
katyńską. Zdaniem działaczy POKiN odpowiedzialność karna osób 
kwestionujących zbrodnię katyńską nie może ulec przedawnieniu, 
gdyż "wiele spośród nich jest nadal aktywnych w życiu publicznym".
#004226
Pojawiły się sygnały mogące świadczyć o tym, że Rosja zaczyna 
łagodzić stanowisko w sprawie Czeczenii i jej prezydenta Asłana 
Maschadowa. 
Wbrew wcześniejszym wypowiedziom, we wtorek rzecznik prezydenta 
Rosji ds. konfliktu w Czeczenii Siergiej Jastrzembski 
stwierdził, że Moskwa nigdy nie przestała traktować Maschadowa 
jako przywódcę Czeczenów, z którym można rozmawiać. "To 
oczywiste, że musimy pozostawać w kontakcie" - powiedział 
Jastrzembski agencji ITAR-TASS dodając, że Moskwa rozmawia z 
Maschadowem za pośrednictwem przywódców regionalnych. 
#004227
Na rozpoczętą w Genewie doroczną sesję ONZ-owskiej Komisji Praw 
Człowieka trafiła we wtorek wieczorem rezolucja Unii 
Europejskiej w sprawie Czeczenii. UE domaga się zbadania przez 
Rosję doniesień o masowych morderstwach i innych przestępstwach 
popełnionych przez jej żołnierzy w Czeczenii, żąda utworzenia 
niezależnej komisji i zaproszenia do niej specjalnych 
wysłanników ONZ w celu zbadania doniesień o łamaniu w Czeczenii 
praw człowieka - podały źródła dyplomatyczne w Genewie.
Wiele krajów zachodnich, wśród nich Kanada, oświadczyło, że ma 
zamiar poprzeć rezolucję; to samo, wg genewskich źródeł, chcą
uczynić byłe kraje bloku sowieckiego, w tym Polska.
#004228
Według Wysokiego Komisarza ONZ do spraw Uchodźców (UNHCR), w 
ostatnim tygodniu znacznie wzrosła liczba uchodźców wracających 
z Inguszetii do Czeczenii.
Ponad 500 osób dziennie przekracza granicę w kierunku 
Czeczenii, podczas gdy nikt z tej republiki już nie ucieka - 
poinformował rzecznik Komisarza Jacques Franquin. Od dnia wyborów 
prezydenckich w Rosji 26 marca, ponad pięć tysięcy uchodźców 
czeczeńskich wróciło do swoich domów.
#004229
Prezydent Aleksandr Łukaszenka ostrzegł Zachód przed wywieraniem 
nacisków na Białoruś i pochwalił ustrój swego kraju. 
"Przestańcie wywierać na nas naciski, jeśli chcecie mieć z nami 
dobre stosunki" - powiedział Łukaszenka zachodnim ambasadorom 
zaproszonym na coroczne posłanie, które wygłasza w parlamencie. 
Białoruska polityka, zarówno wewnętrzna jak i zagraniczna, jest 
- zdaniem prezydenta - na tyle demokratyczna i przewidywalna, że 
Białorusini nie potrzebują rad tak zwanych nauczycieli 
demokracji, których - jak to określił Łukaszenka - polityka 
podwójnych standardów jest w Mińsku dobrze znana.
Założenia swej polityki Łukaszenka wyjaśniał niemal dwie 
godziny.
#004230
Albańczykami i przedstawicielami misji ONZ, administrującej 
Kosowem. Bojkot ogłosili w proteście przeciwko atakom na Serbów, 
dokonywanym przez Albańczyków, którzy mścili się za lata 
serbskich represji. Serbowie oskarżyli siły pokojowe KFOR i 
misję ONZ, że nie starają się ich bronić. 
#004231
Parlament Serbii, większej z republik Jugosławii, zmienił we 
wtorek zasady wyboru deputowanych do parlamentu federacji. 
Opozycja ocenia, że jest to sposób na umocnienie władzy 
prezydenta Slobodana Miloszevicia. 
Nowa ustawa zakłada, że deputowani do Rady Republik, wyższej 
izby jugosłowiańskiej Skupsztiny, będą wyłaniani proporcjonalnie 
do składu partyjnego w parlamencie Serbii, który ich wybiera.  
Rząd, który przygotował projekt ustawy, twierdzi, że chodzi o 
dostosowanie zasad do konstytucji. Według opozycji, ustawa daje 
związanym z Miloszeviciem partiom, które dominują w serbskim 
parlamencie, kontrolę nad składem Izby Republik. Jest metodą na 
wyeliminowanie politycznych przeciwników prezydenta, którzy już 
grozili wszczęciem procedury impeachmentu. 
#004232
Serbowie są przekonani, że korupcja w ich kraju gwałtownie 
wzrosła za rządów prezydenta Slobodana Miloszevicia. Wielu uważa 
ją za niezbędny sposób na przetrwanie - wynika z opublikowanego 
sondażu. 
91 proc. ankietowanych sądzi, że korupcja w Serbii jest 
szeroko rozpowszechniona. Przez 10 laty, gdy Miloszević 
dochodził do władzy, opinię taką wyrażało 14 proc. Serbów.  
Obecnie co piąty Serb uważa na dodatek, że i za 10 lat korupcja 
nadal będzie wszechobecna. 
#004233
Eksperci trybunału haskiego rozpoczęli w Chorwacji poszukiwanie 
dowodów zbrodni wojennych popełnionych na Serbach. Sprawdzają 
informacje o zbiorowych mogiłach w rejonie Gospicia - podała 
prasa w Zagrzebiu.  
Niewielka ekipa śledcza ONZ-owskiego trybunału ds. zbrodni 
wojennych w d. Jugosławii rozpoczęła wstępne prace w kilku 
miejscach w rejonie miasteczka Gospić. 	Według świadków, 
chorwackie wojsko i policja wymordowały tam ponad stu serbskich 
cywilów na początku wojny o niepodległość Chorwacji jesienią 
1991 r. 
#004234
Brytyjski historyk David Irving przegrał proces o zniesławienie, 
jaki wytoczył amerykańskiej uczonej, która zarzuciła mu 
przeczenie istnieniu holokaustu.
Irving od wyroku nie zamierza się odwoływać. Jemu samemu proces 
nie grozi. W Wielkiej Brytanii nie istnieje pojęcie "kłamstwa 
oświęciskiego", kwestionowanie holokaustu nie jest przestępstwem 
ściganym z mocy prawa. W swych pracach naukowych Irving 
twierdził m.in., że Hitler nie jest odpowiedzialny za 
eksterminację Żydów, a obozy zagłady to jedynie "Disneyland dla 
turystów", zbudowany po zakończeniu wojny.
Znana w Stanach Zjednoczonych historyczka, profesor 
Uniwersytetu Emory w Atlancie, Deborah Lipstadt, zarzuciła 
Irvingowi fałszowanie historii. Jej repliki na prace Irvinga 
opublikowała znana oficyna wydawnicza Penguin Books. 
Irving wystąpił do londyńskiego sądu z pozwem o zniesławienie 
przeciwko Lipstadt i wydawnictwu. 
#004235
Polska, największy kraj Europy Środkowej i Wschodniej, 
przyspieszy wzrost gospodarczy w latach 2000-2001 do ponad 5 
proc. rocznie i utrzyma się na czołowym miejscu w regionie - 
przewiduje Komisja Europejska.
W tym czasie produkt krajowy brutto Unii Europejskiej przyrośnie 
o 3,4 proc. w tym roku i o 3,1 proc. w 2001 roku - wynika z 
opublikowanych w Brukseli wiosennych prognoz gospodarczych 
organu wykonawczego Unii. Tym samym zostanie zachowane tempo 
wzrostu gospodarczego UE z 1999 roku. 
W dokumencie poświęconym przede wszystkim Piętnastce zawarto  
tylko wstępne prognozy dla Europy Środkowej i Wschodniej. 
Pełniejsze dane zostaną opublikowane w maju.
#004236
Podczas wtorkowej sesji Giełdy Papierów Wartościowych 
spadł kurs akcji 133 spółek, 58 wzrósł, a 29 nie zmienił się, w 
tym na rynku NFI wzrosła cena akcji 11 funduszy, dwóch spadła i 
jednego nie zmieniła się. Indeks rynku podstawowego WIG spadł o 
2,7 proc. i wyniósł 20.751,3 pkt. 
#004237
Po poniedziałkowym prawie 6-proc. spadku indeksu Nasdaq, 
przebieg wtorkowej sesji na warszawskim parkiecie, z silnym 
spadkiem spółek branży IT, był łatwy do przewidzenia - uważa 
Marek Pokrywka, makler DM BOŚ.
"Branża IT wykreowała pionową hossę, a teraz kreuje pionową 
bessę" - powiedział makler.
Zdaniem Marka Pokrywki najbliższy poziom wsparcia, dla 
trwającej obecnie fali spadkowej, znajduje się dla WIG-u na 
poziomie około 20.100 pkt.
"Poziom ten zostanie osiągnięty prawdopodobnie już w środę i 
można oczekiwać przynajmniej krótkoterminowej poprawy 
koniunktury" - powiedział makler.
#004238
Rząd w porozumieniu z Radą Polityki Pieniężnej zdecydował o 
pełnym upłynnieniu kursu złotego od środy 12 kwietnia. 
#004239
Pełne upłynnienie kusu złotego jest niezbędne do realizacji 
celu inflacyjnego - powiedziała prezes NBP Hanna Gronkiewicz-
Waltz po posiedzeniu Rady Polityki Pieniężnej. 
#004240
Narodowy Bank Polski nie planuje interweniować na rynku 
walutowym po upłynnieniu kursu, ale może to zrobić, jeżeli 
zajdzie potrzeba obrony celu inflacyjnego - poinformował we 
wtorek członek RPP Bogusław Grabowski. 
#004241
Upłynnienie złotego będzie miało minimalny wpływ na inflację w 
tym roku - powiedział PAP wiceminister finansów Jarosław Bauc. 
#004242
Według Stanisława Gomułki, doradcy ministra finansów, moment 
pełnego upłynnienia złotego został wybrany przez rząd i RPP 
dobrze. Złoty znajduje się w pobliżu centrum kursowego i nie ma 
tendencji do aprecjacji. 
#004243
We wtorek złoty osłabł o 0,35 proc. w porównaniu do 
poniedziałkowego zamknięcia, osiągając poziom 5,25 proc. powyżej 
parytetu.
#004244
Podstawowy wskaźnik giełdy nowojorskiej Dow Jones wzrósł we 
wtorek o 100,52 pkt. i osiągnął wartość 11 287,08 pkt. Jest to 
najwyższa wartość Dow Jonesa od 20 stycznia, kiedy osiągnął  
poziom 11 351,30 punktu.
Indeks Nasdaq, obejmujący akcje sektora High Tech, stracił we 
wtorek 132,30 pkt. i spadł do poziomu 4 055,90 pkt. Indeks ten 
był we wtorek o 20 procent niższy niż 10 marca, kiedy po 
rekordowych notowaniach osiągnął wartość 5 048,62. Mimo 
ostatnich spadków indeks ten jest wyższy o 56 proc., niż przed 
rokiem.
#004245
Rząd zaakceptował strategię trzeciego etapu prywatyzacji 
Telekomunikacji Polskiej SA, zakładającą sprzedaż w ofercie 
publicznej od 14 do 30 proc. akcji spółki do 30 września 2001 
roku - poinformował minister skarbu Emil Wąsacz. 
#004246
Rafineria Gdańska SA obniży od środy ceny wszystkich rodzajów 
benzyny o 40 zł za tonę, a cenę oleju napędowego pozostawi bez 
zmian. 
#004247
Rafineria Czechowice SA obniżyła od wtorku ceny hurtowe swoich 
paliw. Etylina 94 i bezołowiowa etylina 95 są tańsze o 30 zł za 
tonę, a olej napędowy o 10 zł za tonę. 
#004248
Polscy producenci zdecydowali się na drobne obniżki cen 
benzyny. Opóżnienie w imporcie pozwala im jeszcze zarabiać na 
wyższych marżach. W przyszłym tygodniu możliwy jest kolejny 
spadek cen - uważają analitycy z biura Reflex. 
#004249
Cztery firmy z krótkiej listy chętnych na zakup udziałów 
Dyrekcji Eksploatacji Cystern (DEC) mają do 5 maja złożyć 
ostateczne oferty - poinformował we wtorek PAP prezes zarządu 
Nafty Polskiej SA Grzegorz Zarębski. 
#004250
Semperit Aktiengesellschaft Holding wezwał do sprzedaży 
1.656.372 akcji Bełchatowskich Zakładów Przemysłu Gumowego 
Stomil po 21 zł za akcję - poinformował CA IB Securities SA 
pośredniczący w wezwaniu.
#004251
Analitycy banku inwestycyjnego Warburg Dillon Read uważają w 
raporcie dotyczącym Polski, że możliwe, choć trudne, jest 
osiągnięcie na koniec tego roku inflacji na poziomie 6,8 proc., 
zakładanym przez Radę Polityki Pieniężnej.
#004252
Z badań Pentora wynika, że zdecydowana większość czyli 82 
proc. ankietowanych bankowców opowiada się za przystąpieniem do 
Europejskiej Unii Walutowej i zastąpieniem złotego wspólną 
walutą - euro. 
#004253
PENGAB, syntetyczny wskaźnik koniunktury w bankach, poprawił 
się w kwietniu o 3 punkty w stosunku do marca, wzrastając z 33,8 
do 36,8 pkt. 
#004254
Rząd przyjął projekt nowelizacji ustawy o zagospodarowaniu 
przestrzennym, który daje radom gmin prawo decydowania o 
powstawaniu super i hipermarketów - poinformował we wtorek na 
konferencji minister gospodarki Janusz Steinhoff.
#004255
Rząd wydał rozporządzenie wprowadzające zerową stawkę celną na 
ok. 200 surowców farmaceutycznych. Dzięki temu ma się poprawić 
konkurencyjność polskich leków w stosunku do leków z UE. 
#004256
Generalna Dyrekcja Dróg Publicznych zawarła we wtorek kontrakt, 
o wartości 26,9 mln euro, na remont północnego odcinka obwodnicy 
Trójmiasta - poinformowała PAP Joanna Nikolska z biura prasowego 
Dyrekcji.
#004257
Do 10 kwietnia 2000 r. Ministerstwo Gospodarki rozdysponowało 
w czterech transzach 25.152 samochody z wynoszącego w tym roku 
ponad 44 tys. samochodów kontyngentu bezcłowego. 
#004258
Minister Skarbu Państwa ogłosił we wtorek zaproszenie do 
rokowań w sprawie zakupu akcji Elektrociepłowni Białystok SA z 
siedzibą w Białymstoku.
#004259
Resort skarbu przewiduje podpisanie umowy o prywatyzacji 
Elektrowni Rybnik SA, której szacunkowa wartość wynosi 1 mld 
USD, przed końcem czerwca - poinformował we wtorek wiceminister 
skarbu Jan Buczkowski. 
#004260
Samorząd Chełma podpisał we wtorek umowę z bankiem PKO BP o 
emisji obligacji komunalnych wartości 6 mln zł - poinformowała 
PAP rzeczniczka prasowa urzędu miasta Teresa Wolik-Dubaj. 
#004261
26 obrazów włoskiego malarza Alberto Savinio - uważanego za 
prekursora surrealizmu - można oglądać w Muzeum Narodowym w 
Krakowie. To jedyna okazja by zobaczyć je w Polsce.
Wystawa dokumentuje wszystkie etapy 30-letniej twórczości
Savinio. Obrazy prezentowane w Muzeum Narodowym pochodzą z kilku
prywatnych kolekcji, m.in. Ernesto Zamboni i mediolańskiej
Galerii Spazio Immagine. Organizacja wystawy była możliwa 
dzięki współpracy z Włoskim Instytutem Kultury.
Wystawa obrazów Savinio organizowana jest w ramach Festiwalu 
Kraków 2000 i potrwa do maja 2000 r. Z Krakowa pojedzie z 
powrotem do Włoch.
#004262
Nowe oratorium "Droga, Życie, Miłość. O Męce i Zmartwychwstaniu 
Pana" Jana Kantego Pawluśkiewicza zostanie po raz pierwszy 
zaprezentowane warszawskiej publiczności na sobotnim koncercie w 
kościele Wszystkich Świętych.
#004263
Primadonna nowojorskiej Metropolitan Opera House i mediolańskiej 
La Scali - Renata Scotto poprowadzi w maju w Gdańsku, po raz 
pierwszy w Polsce, kurs mistrzowski dla adeptów sztuki wokalnej.
#004264
Piotr Szczepański zdobył Grand Prix III Przeglądu Etiud 
Studenckich Szkoły Filmowej - Klaps'2000 w Turku (woj. 
wielkopolskie) za realizację etiudy operatorskiej pt. Na 
kwadrans przed śmiercią Roland T. już nie żył".
#004265
Uniwersytet Columbia ogłosił - po raz 84. - doroczne Nagrody 
Pulitzera za twórczość dziennikarską i artystyczną. Trzy nagrody 
otrzymał "Washington Post", m.in. w prestiżowej kategorii usług 
publicznych za materiał o zaniedbaniach i nadużyciach w 
ośrodkach dla opóźnionych umysłowo.
#004266
231 naukowych jednostek badawczo-rozwojowych istniejących w 
Polsce znalazło się w trudnej sytuacji finansowej. Na 
posiedzeniu Prezydium PAN dyskutowano różne rozwiązania tego 
problemu.  
Jednostki badawczo-rozwojowe to resortowe instytuty i 
centralne laboratoria skupiające ponad 7 tys. polskich 
uczonych, pracujące bezpośrednio dla potrzeb gospodarki. W 
wyniku przekształceń ustrojowych znalazły się one w trudnej 
sytuacji organizacyjnej i finansowej. W Unii Europejskiej 
badania związane z wprowadzaniem innowacji finansowane są przez 
duże zgrupowania przemysłowe. W Polsce małe, rozproszone 
przedsiębiorstwa i rozdrobnione rolnictwo nie są w stanie 
korzystać ze zdobyczy nauki. "Polska powinna brać udział w 
technologicznym wyścigu, nie możemy być skazani wyłącznie na 
zagraniczne technologie" - podkreślano w dyskusji. Wymaga to 
jednak daleko posuniętej restrukturyzacji jednostek badawczo-
rozwojowych przy zachowaniu ich charakteru naukowego. 
#004267
Na reumatyzm, przewlekłą chorobę często prowadzącą do 
inwalidztwa, cierpi 5 mln Polaków. "Liczba chorych co roku się 
powiększa, co jest wynikiem starzenia się społeczeństwa" - 
podwiedziała prof. Anna Filipowicz-Sosnowska. Pod pojęciem 
reumatyzmu rozumie się szereg nieurazowych schorzeń układu 
ruchu. Najczęściej spotykana jest choroba zwyrodnieniowa stawów, 
prowadząca do utraty chrząstki w stawach, co powoduje, że kości 
ocierają się o siebie powodując m.in. ból, sztywność i obrzęk. 
Kobiety chorują na nią częściej niż mężczyźni. Czynnikami ryzyka 
jest także starszy wiek, otyłość, nieprawidłowa przemiana 
materii, wady wrodzone i urazy. Choroba występuje zwykle po 40 
roku życia. Można ją łatwo zdiagnozować przez badanie 
rentgenowskie.  
#004268
Do globalnego sojuszu w celu ochrony światowych zasobów wodnych 
wezwała sekretarz stanu USA, Madeleine Albright.
#004269
12 kwietnia przypada rocznica pierwszego lotu człowieka w 
kosmos. Obchodzona jest ona jako Międzynarodowy Dzień 
Kosmonautyki. W ciągu 39 lat, odkąd pierwszy człowiek okrążył 
Ziemię, w kosmosie przebywało już ponad 400 astronautów.      
#004270
Na nowych zdjęciach Marsa, uzyskanych przez amerykańską agencję 
kosmiczną NASA, widnieją intrygujące warstwy niby zmarzliny, w 
których mogą kryć się sekrety dawnego klimatu Czerwonej Planety.
#004271
Nowy lek na impotencję o nazwie Uprima może wkrótce 
zdetronizować słynną Viagrę, jako środek znacznie 
bezpieczniejszy - twierdzą amerykańscy lekarze. 
#004272
Gen p21, jak ustalili naukowcy z Uniwersytetu stanu Illinois w 
Chicago, jest tym, który przyczynia się do powstawania poważnych 
chorób związanych ze starzeniem się organizmu.
#004273
Nowy lek na impotencję o nazwie Uprima może wkrótce 
zdetronizować słynną Viagrę, jako środek znacznie 
bezpieczniejszy - twierdzą amerykańscy lekarze. 
#004274
W jednej z amerykańskich spółek wyhodowano nową odmianę 
genetycznie zmodyfikowanego łososia, który rośnie wielokrotnie 
szybciej od zwykłej ryby tego gatunku.
#004275
Belgijski kolarz Johan Museeuw wystawił na internetową licytację 
koszulkę, w której jechał po zwycięstwo w niedzielnym wyścigu 
Paryż - Roubaix. 
Licytacja odbywa się na stronie http://www.yezz.com, a oferty 
będą przyjmowane do soboty. Suma uzyskana ze sprzedaży 
kolarskiego trykotu przekazana zostanie na leczenie 
sześcioletniej Chloe Demuynck, cierpiącej na rzadką chorobę 
mięśni. 
#004276
Sony Entertainment uruchamia w końcu kwietnia internetową 
sprzedaż nagrań muzycznych za pośrednictwem wyspecjalizowanych 
witryn sieci: Alliance, Hasting i Tower Record.
Początkowo będzie tam dostępne ponad 50 płyt najbardziej 
popularnych artystów muzyki pop, później ta oferta zostanie 
rozszerzona. Sony Entertainment prowadzi też rozmowy z innymi 
firmami działającymi w sieci, aby włączyć je do tej akcji.
Utwory będzie można przesłuchać w programie Windows Media 
Player, ale będą one przygotowane w takim formacie, który 
uniemożliwi ich samowolne kopiowanie przez internautów, bez 
uiszczenia stosownej opłaty.
#004277
O zdemaskowaniu siatki oszustów handlujących paszportami 
fikcyjnego państewka, poinformowała we wtorek policja 
hiszpańska. 
60-osobowa grupa, złożona m.in. z Niemców, Francuzów, Chińczyków 
i Amerykanów, na specjalnej stronie internetowej oferuje 
paszporty i przywileje dyplomatyczne Sealandii, przedstawianej 
jako księstwo, zlokalizowane na starej platformie wojskowej w 
południowej części Morza Północnego, na wodach międzynarodowych.
Organizatorzy wirtualnego księstwa zapewniali w Internecie, że 
od września 1998 roku sprzedali 160 tysięcy paszportów Sealandii, 
po 5,7 tysiąca USD za sztukę.
#004278
Francuskie ugrupowanie antyrasistowskie pozwało do sądu wielki 
portal internetowy Yahoo!, zarzucając mu organizowanie 
nielegalnych aukcji obiektów mających związek z nazizmem.
#004279
34-letni Adam Ł. i 35-letni Andrzej D. staną przed sądem w 
Częstochowie za zabójstwo dwóch osób i próbę zabicia trzeciej. 
Grozi im od 12 lat więzienia do dożywocia. Akt oskarżenia 
trafił do Sądu Okręgowego w Częstochowie - poinformował rzecznik 
Prokuratury Okręgowej w Częstochowie Romuald Basiński. Wg niego, 
sprawcy działali z wyjątkowym okrucieństwem, a motywy ich 
działania pozostają niejasne. Biegli psychiatrzy uznali, że obaj 
oskarżeni, choć w momencie morderstwa byli pijani, są w pełni 
poczytalni. Do zdarzenia doszło w październiku w Częstochowie. 
Podczas alkoholowej libacji, goszczący w lokalu, a spowinowaceni 
ze sobą, Adam Ł. i Andrzej D., ciężko pobili gospodarza, zabrali 
mu dowód osobisty i ciężko rannego zostawili w mieszkaniu. 
Kilkadziesiąt minut później, już umyci z krwi, wrócili do tego 
samego budynku, ale do innego mieszkania. Tam zabili 
uczestniczącego w libacji mężczyznę, zadając mu kilkadziesiąt 
ciosów, m.in. szkłem z potłuczonej butelki. Sprawcy pobili też 
konkubinę ofiary, a następnie ją udusili. Policja zatrzymała 
zabójców kilka godzin później.
#004280
Wydalenie ze służby grozi policjantowi z Białegostoku, którego 
aresztowano pod zarzutem sprzedaży tygodnikowi "Nie" 
operacyjnych zdjęć zrobionych na plebanii po awanturze, w której 
ksiądz zranił nożem dwie osoby. Zdjęcia zakrwawionego księdza, 
noża oraz pomieszczeń plebanii w parafii św. Kazimierza w 
Białymstoku, z podłogą i ścianami zabrudzonymi krwią, tygodnik 
"Nie" opublikował w lutym. Sprawą zajęła się wtedy policja i 
prokuratura. Z nieoficjalnych informacji wynika, że aresztowany 
policjant od lat pracował jako technik kryminalistyczny, a do 
jego obowiązków należało m.in. robienie na miejscu zdarzeń zdjęć 
dołączanych potem do akt sprawy. Z ustaleń białostockich 
dziennikarzy wynika, że współpracował też z ogólnopolskim 
miesięcznikiem "Zły" publikującym drastyczne zdjęcia z miejsc 
zbrodni. Komendant miejski policji w Białymstoku zawiesił 
policjanta w pełnieniu czynności służbowych i wszczął wobec 
niego postępowanie dyscyplinarne.
#004281
Prokuratura Okręgowa w Krakowie skierowała do sądu akt 
oskarżenia przeciwko 7 osobom, oskarżonym o wyłudzenie na 
podstawie podrobionych recept leków onkologicznych za 300 tys. 
zł i usiłowanie wyłudzenia kolejnych za 100 tys. zł. "Wyłudzane 
w ten sposób leki były następnie wywożone do Egiptu" - 
powiedział prok. Marek Woźniak z wydziału do zwalczania 
przestępczości zorganizowanej Prokuratury Okręgowej w Krakowie. 
Na ślad przestępstwa natrafiono przypadkowo, dzięki krakowskiemu 
aptekarzowi. Zadzwonił on do lekarza, którego podpis wskazywał, 
że to on wystawił receptę. Lekarz zaprzeczył, by ją wypisywał. 
Zawiadomiono policję, która na drugi dzień zatrzymała 
zgłaszającego się po lekarstwa mężczyznę. Ustalono 13 
podejrzanych osób. "Mózgiem" okazał się obywatel Egiptu, 
prowadzący działalność gospodarczą w Polsce, wspomagany przez 
Bułgara. Ich działalność trwała od 1996 do 1998 roku na terenie 
województw małopolskiego, podlaskiego, warmińsko-mazurskiego, 
mazowieckiego i śląskiego. Oskarżonym grozi od roku do 10 lat 
pozbawienia wolności.
#004282
Prokuratura Okręgowa w Łodzi uznała, że Prokuratura Rejonowa 
Łódź-Bałuty źle prowadziła śledztwo w sprawie 46-letniego 
Ryszarda K., któremu postawiła zarzut zabójstwa. Wobec 
zatrzymanego w piątek mężczyzny, który wcześniej 21 lat 
przebywał w więzieniu za zabójstwo dwóch kobiet, a obecnie jest 
podejrzany o zabicie 36-latki, Prokuratura Rejonowa zastosowała 
dozór policyjny. 
#004283
Nieznany sprawca oblał we wtorek żrącym płynem wójt gminy 
Sanniki, 45-letnią Marię S. Z poparzeniami twarzy i gardła 
kobieta trafiła do Szpitala Wojewódzkiego w Płocku. Stan jej 
zdrowia jest dobry. 
#004284
40-letni policjant zginął we wtorek nad ranem w zmiażdżonym 
przez ciężarówkę radiowozie na trasie Byczyna-Kluczbork w 
województwie opolskim. Wcześniej w tym samym miejscu ciężarowy 
mercedes z naczepą śmiertelnie potrącił pieszego.  
#004285
Wrocławski sąd rejonowy przedłużył o kolejne trzy miesiące 
areszt dyrektorowi Zarządu Cmentarzy Komunalnych we Wrocławiu, 
który jest podejrzany o przyjmowanie łapówek i przekroczenie 
uprawnień, czym działał na szkodę firmy.
#004286
Policjanci zatrzymali dwóch 17-latków, którzy napadli na 
funkcjonariuszy Służby Ochrony Kolei. Jeden z napadniętych 
został ranny. Trwają poszukiwania jeszcze ośmiu napastników.
#004287
Próby przemytu 48 tys. paczek papierosów bez znaków akcyzy i ok. 
650 gramów złota udaremnili celnicy na polsko-litewskich 
przejściach granicznych w Budzisku i w Ogrodnikach. Wartość 
towarów w obu kontrabandach oszacowano na 200 tys. zł. 
#004288
Spirytus wart 208 tys. zł. próbował przemycić do Polski 38-letni 
Igor C. z Mołdawii. 
#004289
Policja chińska w ostatnich dniach uwolniła około 1600 kobiet i 
dzieci, porwanych w południowej części kraju przez handlarzy 
żywym towarem.
Jak podaje hongkoński dziennik "Wen Wei Po", kobiety i dzieci 
pochodziły z południowochińskiej prowincji Guangdong. Część z 
nich była przeznaczona na sprzedaż chłopom w północnych Chinach, 
część zmuszano do prostytuowania się na południu. Zakrojona na 
szeroką skalę operacja policji trwała dziesięć dni -w jej 
trakcie zatrzymano 484 członków gangów , trudniących się 
porywaniem i następnie sprzedażą kobiet i dzieci. 
Z danych chińskiej policji wynika, że w ubiegłym roku liczba 
porywanych kobiet w całym kraju wzrosła w porównaniu z rokiem 
poprzednim aż o 11,4 procent. Jest to wynikiem przede wszystkim 
ubożenia społeczeństwa lecz także - nieskrępowanej działalności 
gangów, trudniących się tym procederem. 
#004290
Planowanie kariery i zdobywanie doświadczeń zawodowych podczas 
studiów - to niektóre z zagadnień poruszanych podczas 
tegorocznej edycji Dni Kariery" w Katowicach.
#004291
92 proc. Polaków uważa wizytę papieża w Ziemi Świętej za ważne 
wydarzenie. 80 proc. uważa, że wizyta była szczególnie ważna dla 
chrześcijan; według 78 proc. wizyta przyczyni się do 
porozumienia między wyznawcami różnych religii.
#004292
Tylko do pierwszych dni maja turyści inarciarze mają szansę 
wyjechać kolejką linową na Kasprowy Wierch. Później kolejka 
będzie przechodzić miesięczny przegląd techniczny. Na Kasprowym 
leży jeszcze 3 m śniegu.
#004293
Wojewoda śląski Marek Kempski zameldował się w Gliwicach w 
zajmowanym przez siebie mieszkaniu komunalnym - poinformował 
Wydział Spraw Obywatelskich Urzędu Miasta w Gliwicach.
#004294
Dwa noworodki, chłopca i dziewczynkę, odnaleziono w nocy z 
poniedziałku na wtorek w dwóch różnych miejscach na terenie 
województwa łódzkiego. 
#004295
Rosyjski pułkownik z sił SFOR w Bośni próbował ukraść ze sklepu 
przenośny odtwarzacz płyt kompaktowych i dwie płyty - podała 
rosyjska wojskowa agencja informacyjna AVN. Zatrzymała go 
ochrona sklepu.
#004296
Troje dzieci zginęło w poniedziałek w stolicy Bośni, Sarajewie, 
w wybuchu miny przeciwpiechotnej - poinformowała  
miejscowa policja.
#004297
Prawie co piąty poborowy w Rosji uchylił się w ubiegłym roku od 
jesiennego poboru do wojska - podało rosyjskie ministerstwa 
obrony.
#004298
Rosyjski kontrwywiad aresztował we wtorek w Moskwie oszusta 
podającego się za generała kontrwywiadu -poinformowała służba 
prasowa Federalnej Służby Bezpieczeństwa. 
#004299
80 proc. dorosłych Rosjan płci obojga codziennie się śmieje, ale 
jedna trzecia kobiet również codziennie płacze. Ponad połowa 
dorosłych Rosjan codziennie śpiewa i podśpiewuje i tyle samo 
"rzuca mięsem".
#004300
Mateusz Kusznierewicz (YKP Warszawa) zajmuje pierwsze miejsce 
po trzech wyścigach otwartych żeglarskich mistrzostw Europy w 
klasie Finn, które odbywają się na wodach u wybrzeży Palma de 
Mallorca. 
#004301
W pierwszych meczach półfinałowych mistrzostw Polski 
koszykarzy Zepter Śląsk Wrocław wygrał z Wegą Stal Ostrów Wlkp. 
95:69, a HOOP PEKAES Pruszków pokonał Anwil Włocławek 80:60. 
Zepter i Hoop PEKAES w rywalizacji toczonej do trzech wygranych 
prowadzą 1:0. 
#004302
Nie ma podstaw do zawieszenia Rafała Pawlaka w prawach 
zawodnika Widzewa Łódź - zdecydowało we wtorek Prezydium 
Piłkarskiego Sądu Polubownego PZPN. Pretensje do tego piłkarza 
zgłasza ŁKS-Ptak Łódź. 
#004303
Zwycięstwem Roberta Kościechy (Apator Netia Toruń) w Gnieźnie i 
Roberta Sawiny (Atlas Wrocław) w Rybniku zakończyły się półfinały 
eliminacji krajowych do indywidualnych mistrzostw świata na 
żużlu. 
#004304
Polska wygrała z Turcją 81:77 (36:22) w pierwszym meczu grupy 
B turnieju eliminacyjnego do finałów mistrzostw Europy 
koszykarzy juniorów, który odbywa się we francuskiej 
miejscowości St. Quentin. 
#004305
We wtorek w godzinach przedpołudniowych z Nowego Jorku 
przyleciał Mariusz Czerkawski. Prosto ze stołecznego lotniska 
hokeista odjechał do Katowic, gdzie dołączy do reprezentacji 
Polski na mistrzostwa świata grupy B.
#004306
Magdalena Grzybowska jest najwyżej klasyfikowaną polską 
tenisistką w rankingu WTA. 22-letnia krakowianka, mając 178 
punktów, spadła z 143. na 145. miejsce. 
#004307
Trener Marian Kurowski zrezygnował w poniedziałek z 
prowadzenia drużyny Lecha Kreisel Poznań. Szkoleniowiec swoją 
decyzję uzasadnił słabą postawą zawodników w ostatnich dwóch 
przegranych przez Lecha meczach z Polonią w Warszawie (0:5) i 
Odrą Wodzisław na własnym boisku (0:1). 
#004308
Koszykarze AEK Ateny zdobyli Puchar Saporty. W finałowym meczu, 
który we wtorek rozegrany został w Lozannie, grecki zespół 
pokonał Virtus Bologna 83:76 (46:33).
#004309
Prezes tureckiego klubu piłkarskiego Galatasaray Stambuł Faruk 
Suren powiedział we wtorek, że jego klub rozegra rewanżowy mecz 
1/2 finału Pucharu UEFA z Leeds United, nawet jeśli UEFA nie 
pozwoli tureckim fanom na obecność na trybunach Elland Road.
#004310
Udział tenisowej drużyny Chile w grupie światowej Pucharu 
Davisa zależy od wyników śledztwa Międzynarodowej Federacji 
Tenisowej (ITF) w związku z zamieszkami, które przerwały jej 
mecz z Argentyną. 
#004311
Na miesiąc przed zakończeniem rozgrywek piłkarskiej ligi 
Rumunii tamtejsza prasa rozpisuje się o korupcji w klubach, 
walczących o udział w europejskich pucharach lub o utrzymanie 
się w lidze.
#004312
Timor Wschodni, była prowincja Indonezji, chce wziąć udział w 
igrzyskach olimpijskich w Sydney. Międzynarodowy Komitet 
Olimpijski uważa, że kraj ten jest zbyt biedny, by sprostać 
wymaganiom, stawianym przez organizatorów wrześniowej olimpiady.
#004313
Nowym prezydentem Europejskiej Unii Judo (EJU) został Marius 
Viser z Rumunii. Potrzeba "ożywienia" judo dominowała podczas 
obrad kongresu EJU w Bazylei, powiedział Mieczysław Bigoszewski, 
sekretarz generalny tej organizacji. 
#004314
Alonzo Mourning, środkowy Miami Heat, został uznany 
koszykarzem minionego tygodnia NBA. W tym okresie 30-letni 
zawodnik osiągając średnią 22,3 pkt, 12,5 zbiórek i 4,5 bloków 
pomógł wygrać drużynie wszystkie cztery mecze. 
#004315
Zachmurzenie umiarkowane i duże. Miejscami, głównie w zachodniej 
połowie kraju, opady deszczu. Temp. maks. od 12 do 16 st. Wiatr 
słaby i umiarkowany, południowo-wschodni. Ciśnienie wolno spada. 
W Warszawie w środę w południe wyniesie 987 hPa.
#004316
Prezydent Aleksander Kwaśniewski, przebywający 
w środę w Podlaskiem, niespodziewanie rozmawiał w Łomży 
telefonicznie z prezydentem Rosji Władimirem Putinem. Do 
kilkunastominutowej rozmowy doszło z inicjatywy prezydenta 
Rosji.
"Prezydent Putin powiedział o odkrywaniu nowych miejsc pochówku 
ofiar tej zbrodni (katyńskiej, chodzi o okolice Smoleńska - 
przyp. PAP). Prokuratura rosyjska otrzyma polecenie, by je badać. 
Proponuje, by działo się to wraz z polskimi partnerami i chce to 
traktować jako istotny gest na rzecz wyjaśniania wszystkich 
okoliczności tych zbrodni" - relacjonował polski prezydent 
przebieg rozmowy z Putinem.
"Zwracał się także z prośbą, żeby sprawa katyńska przy całym 
tragizmie, była jednak próbą poszukiwania porozumienia i 
pojednania między Polską a Rosją".
Zdaniem prezydenta zaproszenie przez Putina Polaków do badania 
okoliczności zbrodni katyńskiej jest "gestem dobrej woli", "by 
wyjawić prawdę, nawet najtrudniejszą, by z tej prawdy mogło się 
rodzić pojednanie".
Prezydent Kwaśniewski dodał, że z prezydentem Rosji 
rozmawiał również o rozwoju kontaktów między obu krajami.
Po rozmowie podano w komunikacie, że prezydenci zamierzają się 
spotkać w ciągu najbliższych dwóch miesięcy.
Na konferencji prasowej w Łomży Aleksander Kwaśniewski nie 
wykluczył, że do spotkania dojdzie w czerwcu w Rosji: w Moskwie 
lub w Nowgorodzie. W obu tych miastach odbywać się bowiem będzie 
promocja polskiej gospodarki pod szyldem Fundacji "Teraz 
Polska".
#004317
Okolice Smoleńska mogły być miejscem rozstrzeliwań więźniów z 
obozu kozielskiego - uważa doc. Krzysztof Jasiewicz z Instytutu 
Studiów Politycznych PAN, historyk zajmujący się problematyką 
wschodnią - odnosząc się do informacji ze środowej rozmowy 
telefonicznej prezydentów Rosji i Polski.
"Ujawnienie nowych miejsc pochówku ofiar zbrodni katyńskiej to 
gest, który powinien być dobrze odebrany. Rosja może jednak w 
inny sposób bardzo szybko udowodnić szczerość swych intencji w 
wyjaśnianiu sprawy katyńskiej, a mianowicie - ujawnić dokumenty, 
tzw. teczki, które znajdują się w archiwach" - powiedział doc. 
#004318
Jasiewicz.
#004319
W środę, w związku z przypadającą w tym roku 60-rocznicą zbrodni 
katyńskiej, Senat uczcił na uroczystym posiedzeniu pamięć 
pomordowanych. "W mogiłach katyńskich na długie lata pochowano 
polską suwerenność" - powiedział premier. W przyjętej uchwale 
senatorowie uznali, że Zbrodnia Katyńska - jako zbrodnia wojenna 
i zbrodnia przeciwko ludzkości - nie podlega przedawnieniu. 
"Dlatego Senat, domaga się pełnego ustalenia wszystkich sprawców 
tej zbrodni oraz - jeżeli żyją - ich osądzenia" - czytamy w 
uchwale. "To samo należy uczynić w stosunku do sprawców 
wszystkich aktów zbrodniczych, wymierzonych przeciwko obywatelom 
polskim na terenach Rzeczypospolitej zajętych w czasie II Wojny 
Światowej przez Związek Sowiecki."
Za przyjęciem uchwały głosowało 80 senatorów, nikt nie był 
przeciw, wstrzymało się dwóch.
W uroczystym posiedzeniu Senatu uczestniczyli m.in. 
przedstawiciele Rodzin Katyńskich, wdowy po pomordowanych, 
marszałek Sejmu Maciej Płażyński i b. prezydent na obczyźnie 
Ryszard Kaczorowski.
#004320
W opinii Jerzego Buzka, Katyń może być zobowiązaniem do budowy 
przyjaznych stosunków Polski z Rosją. W rocznicę zbrodni 
katyńskiej myślimy "o winie i odpowiedzialności za przeszłość, 
ale też o przyszłości" - powiedział premier.
"Z ciężkim od wspomnień, ale i czystym sercem pragnę powiedzieć 
naszym sąsiadom Rosjanom, tak okrutnie doświadczonym przez 
stalinizm: nie winimy za Katyń całego narodu rosyjskiego, wiemy, 
jak wielu jego synów i córek pochłonęła ich ojczysta ziemia. 
Katyń, znak polskiej męki, może stać się znakiem wspólnej 
pamięci" - powiedział Jerzy Buzek w czasie środowego wystąpienia 
w telewizji.
Premier podkreślił, że władze Rosji, Ukrainy i Białorusi okazały 
wielką pomoc w założeniu i budowie cmentarzy. Natomiast w 
dotarciu do archiwów i ustaleniu imion pomordowanych niezmiernie 
wielką pomoc okazał rosyjski "Memoriał". "Dopełnieniem aktów 
dobrej woli, ale i spełnieniem moralnego obowiązku władz tych 
państw byłoby ujawnienie i udostępnienie nam wszystkich 
pozostałych jeszcze dokumentów oraz pomoc w odnalezieniu i 
upamiętnieniu innych jeszcze polskich grobów".
#004321
Przewodniczący AWS, prezydium i szefowie ugrupowań politycznych 
Akcji otrzymali w środę po południu list - apel ponad 50 posłów 
AWS - poinformował PAP Piotr Wójcik. Zawiera on m.in. propozycję 
przekształcenia AWS w "partię partii". Zbierający podpisy Wójcik 
(RS AWS) nie chciał ujawnić PAP treści listu, zanim nie zostanie 
on rozpatrzony na posiedzeniu klubu AWS.
Wg środowego "Życia", w liście sygnatariusze proponują, by AWS 
składała się z "partii - matki", którą byłaby 
cała AWS oraz poszczególnych ugrupowań - RS AWS, SKL, ZChN, 
PPChD, które nie traciłyby swojej tożsamości.
#004322
Unia Wolności podtrzymuje negatywną ocenę kandydatury Jerzego 
Polaczka (AWS-SKL) na prezesa Instytutu Pamięci Narodowej i nie 
poprze go w głosowaniu w Sejmie - oświadczyły władze klubu UW po 
spotkaniu z nim. "Pan poseł Polaczek niemal wprost powiedział, że 
doświadczenia w tej materii, jaką będzie się zajmował, nie ma 
żadnego. To jest argument, który stawia pod olbrzymim znakiem 
zapytania przydatność pana posła.
Jerzy Wierchowicz podkreślił, że Unii chodzi o to, by "IPN nie 
stał się zarzewiem walki na haki, kwity i teczki".
#004323
i UW będą głosowały przeciw jej powołaniu. PSL jest za. 
Przyjęcia uchwały w sprawie powołania komisji chce też sejmowa 
komisja sprawiedliwości.
W projekcie uchwały przewidziano, że komisja śledcza miałaby 
zbadać legalność działań służb specjalnych w sprawie inwigilacji 
prawicy przez UOP w pierwszej połowie lat 90. Komisja miałaby 
również ocenić zasadność umorzenia przez prokuraturę śledztwa w 
sprawie inwigilacji.
#004324
Funkcjonariusz Urzędu Ochrony Państwa odpowiedzialny za 
opublikowanie w Internecie raportu o stanie bezpieczeństwa 
państwa został ukarany dyscyplinarnie - powiedział poseł Jan 
Lityński (UW), przewodniczący sejmowej speckomisji. Nie chciał 
ujawnić, jaką karę wymierzono. "Jej charakter 
jest wewnętrzną sprawą UOP" - powiedział.
#004325
Senat stwierdził w środę wygaśnięcie mandatu Mariana Jurczyka. 
Powodem jest wyrok Sądu Lustracyjnego o złożeniu fałszywego 
oświadczenia. Za wygaśnięciem mandatu głosowało 42 senatorów, 
przeciw 20, a 12 wstrzymało się od głosu. Senatorowie opozycji 
mieli zasadnicze wątpliwości: czy Senat może głosować nad 
wyrokiem niezawisłego sądu, po co w ogóle głosowanie, skoro 
wyrok oznacza automatycznie pozbawienie w takim przypadku 
senatora mandatu i co by się stało, gdyby wyniki głosowania w 
Senacie były sprzeczne z werdyktem sądu? Zdarzają się przecież 
omyłki sądowe i jak w takim przypadku wyglądałaby uchwała Senatu 
o wygaśnięciu mandatu ?
Te pytania pozostały bez odpowiedzi. Uznano jednak, że trzeba 
pilnie zmienić regulamin Senatu, by nie stawiać w przyszłości 
Izby w tak kłopotliwej sytuacji.
W Sejmie w razie stwierdzenia przez Sąd Lustracyjny niezgodnego 
z prawdą oświadczenia posła, wygaśnięcie mandatu orzeka sam 
tylko marszałek.
#004326
Były senator "Solidarności" Eugeniusz Wilkowski nie był agentem 
SB - orzekł w środę Sąd Lustracyjny. Senator, który sam wystąpił 
do sądu o zlustrowanie, w 1992 r. znalazł się na "liście 
Macierewicza".
Wilkowski jest piątą osobą z "listy Macierewicza" oczyszczoną 
przez Sąd Lustracyjny.
#004327
Kolejowa "Solidarność" i przedstawiciele rządu podpisali w środę 
porozumienie. Oznacza to, że w najbliższym czasie związek nie 
przeprowadzi strajku na kolei. Po blisko 8-godzinnych 
negocjacjach ustalono m.in., że do czasu wejścia w życie ustawy o 
restrukturyzacji PKP (co powinno nastąpić do 30 czerwca) Zarząd 
PKP nie będzie zwalniał pracowników.
#004328
Dwie trzecie ankietowanych (67 proc.) uznało w kwietniowym 
sondażu Centrum Badania Opinii Społecznej, że sytuacja w Polsce 
zmierza w złym kierunku. Przeciwnego zdania był co piąty (19 
proc.) respondent CBOS. Negatywna ocena sytuacji w kraju 
utrzymuje się na tym samym poziomie od marca tego roku i należy 
do najgorszych od połowy lat 90-tych.
#004329
60 proc. Polaków chce głosować w wyborach prezydenckich na 
Aleksandara Kwaśniewskiego, 12 proc. zamierza poprzeć Andrzeja 
Olechowskiego. Marian Krzaklewski mógłby liczyć na 8 proc. 
poparcia - wynika z sondażu OBOP.
#004330
Prezydent Aleksander Kwaśniewski uważa, że w najbliższych latach 
w różnych środowiskach krajów Unii Europejskiej będzie 
rozszerzał się "wirus egoizmu", czyli niechęć do szybkiego 
przyjmowania nowych członków.
#004331
Polska poprze rezolucję Unii Europejskiej w sprawie Czeczenii - 
zapowiedział minister spraw zagranicznych Bronisław 
Geremek. "Polska uważa, iż standardy moralne w polityce 
międzynarodowej trzeba stosować w sposób jednakowy i byłoby 
niedobrze, gdyby sprawa taka jak Czeczenii była pokryta 
milczeniem." - powiedział szef polskiej dyplomacji na konferencji 
prasowej po spotkaniu z minister spraw zagranicznych Szwecji. "Z 
satysfakcja przyjęliśmy debaty jakie mają miejsce w UE w tej 
kwestii. Stanowisko Unii w pełni odpowiada polskiemu 
stanowisku".
Także obecna na konferencji minister spraw zagranicznych Szwecji 
Anna Lindh podkreśliła, że stanowisko wspólnoty światowej w 
kwestii Czeczenii powinno być bardzo jasne.
#004332
Pełnomocnik austriackiego rządu do spraw rozszerzenia Unii 
Europejskiej Erhard Busek uważa, że w interesie jego kraju jest 
jak najszybsze rozszerzenie Unii, między innymi o Polskę. Według 
niego, może to nastąpić w 2005.
#004333
Umowa w sprawie budowy gazociągu z Norwegii do Polski była 
głównym tematem rozmowy premiera Jerzego Buzka z szefem 
norweskiego rządu Jensem Stoltenbergiem, która toczyła się w 
duńskim miasteczku Kolding. Z kolei z premierem Danii Poulem 
Rasmussenem Buzek rozmawiał głównie o rozszerzeniu Unii 
Europejskiej. Szef polskiego rządu przebywa w Kolding, gdzie 
rozpoczął się III Szczyt Premierów Rady Państw Morza 
Bałtyckiego. Przed rozpoczęciem szczytu, Jerzy Buzek wziął 
udział w spotkaniach dwustronnych z premierami Norwegii i Danii.
#004334
Przewodniczący Komisji Europejskiej Romano Prodi zapewnił w 
Kloding, że "zależy mu na poszerzeniu UE o Polskę". Prodi 
wypowiadał się w kuluarach szczytu państw nadbałtyckich po 
ogłoszeniu przerwy w negocjacjach Polski z Brukselą w sprawie 
liberalizacji handlu artykułami rolnymi. W środę polski 
wiceminister rolnictwa Jerzy Plewa poinformował, że rozmowy w 
sprawie liberalizacji handlu artykułami rolnymi zostały 
przerwane na wniosek przedstawiciela Komisji Europejskiej, która 
chce przeanalizować stanowisko strony polskiej. 
#004335
Komisja Europejska zarzuciła Polsce brak gotowości do 
kompromisu w handlu rolnym z Unią Europejską i obarczyła 
Warszawę winą za "zawieszenie" rozmów o wzajemnym otwarciu się w 
tej dziedzinie. "W czasie wtorkowych rozmów w Warszawie Polska 
zaskoczyła nas nagłym brakiem elastyczności. W tej sytuacji nie 
ma sensu kontynuowanie rokowań. Musimy teraz spytać rządy 
unijne, co dalej" - powiedział dziennikarzom Gregor Kreuzhuber - 
rzecznik komisarza UE ds. rolnictwa, Austriaka Franza Fischlera.
#004336
Węgry jako pierwszy z kandydatów do Unii Europejskiej 
formalnie wejdą 1 czerwca w drugi etap stowarzyszenia z UE, 
przewidziany układem stowarzyszeniowym obowiązującym od 1994 
roku - poinformowali przedstawiciele rządu węgierskiego i 
Komisji Europejskiej w Brukseli, uczestniczący w co półrocznej 
sesji Komitetu Stowarzyszenia UE-Węgry.
Dyplomaci w polskim przedstawicielstwie przy UE w Brukseli 
twierdzą, że trudno powiedzieć, kiedy w drugi etap 
stowarzyszenia mogłaby wejść Polska. Zależy to bowiem od stopnia 
dostosowania prawa - od tego, czy obywatele Unii chcący zakładać 
przedsiębiorstwa i "samozatrudnić się" w Polsce są traktowani na 
równi z Polakami.
#004337
Lider austriackich nacjonalistów Joerg Haider wezwał w 
Brukseli, aby nie dopuszczać obywateli państw Europy Środkowej i 
Wschodniej do rynku pracy Unii Europejskiej od razu po 
przystąpieniu tych krajów do Unii.
"Austria ma najdłuższą granicę zewnętrzną z krajami 
kandydującymi i to jest wielki problem. Zgadzamy się na 
poszerzenie Unii. To szansa, ale i ryzyko. Jeśli otworzymy 
granice zbyt szybko, zwłaszcza nasz rynek pracy, może to 
zaszkodzić austriackiemu rynkowi pracy" - powiedział Haider, 
pytany przez PAP o stosunek do poszerzenia Unii Europejskiej.
Wg niego, może to spowodować "napływ gorzej wykształconej, 
taniej siły roboczej, która może zagrozić austriackiej sile 
roboczej". 
#004338
Partia Socjaldemokratyczna, wielonarodowa partia opozycyjna, 
zwyciężyła w Sarajewie - potwierdziły wstępne wyniki wyborów 
lokalnych w Bośni, ogłoszone w środę przez OBWE po przeliczeniu 
głosów w kolejnych gminach. Socjaldemokraci (SDP) odnieśli 
sukces we wszystkich sześciu gminach Sarajewa. W jednej z nich 
sami zdobyli ponad połowę głosów. W całej federacji muzułmańsko-
chorwackiej wysunęli się na pierwsze miejsce w 17 gminach. Są to 
wyniki uzyskane po przeliczeniu przez OBWE głosów z 71 na 76 
gmin federacji.  
#004339
Nowa polityka zagraniczna Rosji będzie agresywna w pozytywnym 
znaczeniu tego słowa - powiedział minister spraw zagranicznych 
Igor Iwanow w wywiadzie dla dziennikarza ITAR-TASS.
#004340
Siedem dni po podjęciu przez Zgromadzenie Parlamentarne Rady 
Europy decyzji o rozpoczęciu procedury zawieszenia Rosji w 
prawach członka Rady, rosyjski parlament zażądał anulowania tej 
decyzji. Duma, izba niższa rosyjskiego parlamentu, przyjęła 
rezolucję, w której stwierdza, że "sankcje, odbieranie praw i 
jednostronny dyktat są nie do przyjęcia".
#004341
Rosja zaproponowała, aby pierwsze posiedzenie Rady Ministrów 
Związku Białorusi i Rosji (ZBiR) odbyło się 25 kwietnia w 
Moskwie.        Propozycję tę złożył pierwszy wicepremier Michaił 
Kasjanow podczas spotkania z przebywającym z wizytą w Moskwie 
premierem Białorusi Uładzimirem Jarmoszynem.
#004342
Wielka Brytania będzie aktywnie wspierać Ukrainę w jej dążeniu 
do integracji ze strukturami europejskimi i staraniach o 
członkostwo w Światowej Organizacji Handlu - zapowiedział w 
Kijowie szef brytyjskiej dyplomacji Robin Cook. Cook powiedział 
na konferencji prasowej, że W. Brytania jest gotowa do 
przyspieszenia prac nad realizacją założeń strategii Unii 
Europejskiej wobec Ukrainy. Taki dokument Unia przyjęła pod 
koniec ubiegłego roku w Helsinkach. Przewiduje on pogłębienie 
współpracy między krajami Piętnastki a Ukrainą, nie wspomina 
natomiast o ewentualnym członkostwie, do czego aspirują władze w 
Kijowie. 
#004343
Rządzący w Afganistanie talibowie ostrzegli Rosję przed 
poważnymi konsekwencjami, jeśli spełni groźbę ataku na 
domniemane bazy szkolące terrorystów na afgańskiej ziemi. 
Rzecznik Talibanu, ortodoksyjnego ruchu islamskiego, Abdul Hai 
Mutmaen zareagował w ten sposób na uwagi, poczynione przez 
sekretarza rosyjskiej Rady Bezpieczeństwa Siergieja Iwanowa, 
który nie wykluczył ataków na - jak to określił - terrorystyczne 
bazy w kontrolowanym przez talibów Afganistanie.
#004344
Przywódca Kuby Fidel Castro zażądał w przemówieniu 
inauguracyjnym na szczycie przywódców państw G-77 w Hawanie 
"obalenia" Międzynarodowego Funduszu Walutowego, który nazwał 
"złowieszczą" instytucją. Moskwa popiera szczyt G-77 i ostrzega 
przed ryzykiem globalizacji. W obecności 42 szefów państw i 
rządów oraz 122 delegacji z całego świata Castro zażądał 
powołania nowego organizmu międzynarodowego, który zastosuje 
skuteczne metody w celu rozwiązania problemów finansowych 
różnych krajów. Jest to pierwszy w historii szczyt G-77. Grupa 
otrzymała taką nazwę, gdyż w chwili tworzenia zgłosiło do niej 
akces 77 państw. Obecnie w skład G-77 wchodzą 133 kraje. Grupę 
powołano w 1964 r. Działała jednak przede wszystkim jako blok 
krajów najuboższych w ramach Organizacji Narodów Zjednoczonych. 
Celem szczytu jest ocena korzyści i kosztów procesu globalizacji 
gospodarczej. 
#004345
Premier Izraela Ehud Barak zgodził się, żeby przedstawiciele ONZ 
wyznaczyli ostateczną granicę pomiędzy Izraelem a Libanem po 
wycofaniu się stamtąd wojsk izraelskich. Poinformował o tym 
pragnący zachować anonimowość członek delegacji izraelskiej na 
pokładzie samolotu, którym Barak wrócił do kraju z Waszyngtonu 
po spotkaniu z prezydentem Billem Clintonem. Podkreślił, że 
Izrael jest gotów pozwolić ONZ-owskim inspektorom, żeby ocenili, 
czy wycofanie będzie całkowite.
#004346
Przywódca opozycji peruwiańskiej Alejandro Toledo, oskarżający 
władze o sfałszowanie wyników niedzielnych wyborów prezydenckich 
ogłosił najbliższe trzy dni "dniami narodowej pokojowej 
mobilizacji". Zapowiedział, iż akcja zakończy się w piątek 
wielkim wiecem przed pałacem prezydenckim w Limie.
#004347
Podczas sesji Giełdy Papierów Wartościowych wzrósł kurs akcji 
99 spółek, 84 spadł, a 36 nie zmienił się, w tym na rynku NFI 
spadła cena akcji 10 funduszy, 2 wzrosła, a 2 nie zmieniła się. 
WIG wzrósł o 0,3 proc. i wyniósł 20.821,7 pkt.
#004348
Po wtorkowej dramatycznej wyprzedaży akcji spółek branży 
teleinformatycznej, w środę nastroje na warszawskim parkiecie 
uspokoiły się - podkreśla Marek Pokrywka, makler DM BOŚ.
"Oczekiwana korekta wzrostowa przyszła nieco wcześniej niż 
można było się tego spodziewać" - powiedział makler i dodał, że 
poziom 20.500 pkt. zadziałał w środę jako wsparcie dla WIG.
#004349
W środę złoty wzmocnił się do poziomu 4,14 PLN za 1 USD wobec 
4,1550 PLN na wtorkowym zamknięciu.
#004350
Uwolnienie kursu złotego nie będzie miało większego wpływu na 
zmniejszenie inflacji. Nie powinno też spowodować dużej 
apecjacji złotego - uważają analitycy i uczestnicy rynku 
walutowego.
#004351
Polski Koncern Naftowy zapowiedział, że obniży od czwartku ceny 
hurtowe paliw o 30-40 złotych za tonę, czyli 3-4 grosze za litr w 
sprzedaży detalicznej.
#004352
Trybunał Konstytucyjny zadecydował w środę, że przekształcenie 
prawa użytkowania wieczystego w prawo własności może odbywać się 
jedynie na warunkach rynkowych.
#004353
Polskie Linie Lotnicze LOT osiągnęły w 1999 r. zysk netto w 
wysokości 3,5 mln zł, czyli o 1,6 mln zł więcej niż w roku 1998 -
podało biuro prasowe LOT-u.
#004354
Za dwa lata telefonia komórkowa w Polsce będzie miała ok. 11 mln 
abonentów, co oznacza, że niemal co trzeci Polak będzie 
korzystał z telefonu komórkowego - szacuje Ministerstwo 
Łączności. Teraz "komórki" ma ponad 6 mln abonentów.
#004355
Stocznia Szczecińska musi jeszcze raz dokładnie przeanalizować 
potencjalne zagrożenia i korzyści wynikające z ewentualnego 
kupna stoczni w Warnie - uważa Marek Tałasiewicz z zarządu 
stoczni.
#004356
W 1999 roku Polacy podróżujący za granicę wydali łącznie około 
3,2 mld USD. Przeciętnie polski turysta na dzień pobytu za 
granicą wydał 27 USD. Średnie wydatki na podróż wyniosły około 
180 USD na osobę - szacuje Instytut Turystyki.
#004357
Rozmowy w sprawie liberalizacji handlu artykułami rolnymi 
zostały przerwane na wniosek przedstawiciela Komisji 
Europejskiej.
#004358
Komisja Europejska zarzuciła Polsce brak gotowości do kompromisu 
w handlu rolnym z Unią Europejską. Obarczyła też Warszawę winą 
za zawieszenie rozmów o wzajemnym otwarciu w tej 
dziedzinie.
#004359
Zerowa stawka VAT na książki nie zostanie zmieniona przed 
wejściem Polski do Unii Europejskiej - zapewnił minister kultury 
Kazimierz Michał Ujazdowski. "Staramy się, aby także potem się 
to nie zmieniło".
#004360
Z pożyczki Banku Światowego (120 ml USD) na Program Aktywizacji 
Obszarów Wiejskich powstanie na tych terenach 44 tys. nowych 
pozarolniczych miejsc pracy - wynika ze wstępnych szacunków 
Banku Światowego.
#004361
Wzrost gospodarczy na świecie będzie w 2000 roku wyższy, niż 
zakładano, i wyniesie 4,2 proc. - podał w najnowszym raporcie 
Międzynarodowy Funduszu Walutowy.
#004362
Rząd szwajcarski ostatecznie wyraził zgodę na sprzedaż części 
rezerw złota przez bank centralny.
#004363
Czechy obiecały w Brukseli, że zrezygnują z unii celnej ze 
Słowacją. Jeszcze do niedawna - według prestiżowego dziennika 
"Lidove Noviny" - czeska dyplomacja nie chciała zgodzić się na 
taki krok.
#004364
Rosja ma rezerwy gazu, które wystarczą na 80 lat przy obecnym 
poziomie jego wykorzystania - twierdzą członkowie ścisłego 
kierownictwa energetycznego giganta Gazpromu.
#004365
Komisja Europejska zaaprobowała fuzję brytyjskiego Vodafone 
AirTouch Plc z niemieckim Mannesmannem. Vodafone zdecydowanie 
umocni swój prymat na światowym rynku telefonii komórkowej.
#004366
Zerowa stawka VAT na książki nie zostanie zmieniona przed 
wejściem Polski do Unii Europejskiej - zapewnił minister kultury 
Kazimierz Michał Ujazdowski. "Staramy się, aby także potem się 
to nie zmieniło" - dodał. Podczas posiedzenia sejmowej 
komisji kultury i środków przekazu minister przedstawił 
stanowisko rządu w sprawie stawki podatku VAT na książki i 
czasopisma. "Jako resort walczymy o stawkę zerową VAT dla 
wszystkich legalnych książek w Polsce. Podczas rozmów 
międzyresortowych podtrzymywaliśmy stanowisko, że stawka zerowa 
VAT powinna także dotyczyć wszystkich czasopism mających numer 
ISSN czyli Międzynarodowy Znormalizowany Numer Wydawnictw 
Ciągłych" - powiedział minister Ujazdowski.  "Objęcie zerową 
stawką VAT wszystkich czasopism jest niemożliwe. W trakcie 
niezakończonych jeszcze rozmów między resortami kultury, 
edukacji i finansów ustaliliśmy, że na pewno zerowa stawka VAT 
obejmie czasopisma specjalistyczne. W trakcie tych rozmów 
ustaliliśmy nawet wstępną definicją takich czasopism" - dodał 
minister. Rozmowy międzyresortowe nie zostały jeszcze zakończone.
#004367
"W kręgu wielkiej symfoniki.  Od Beethovena do Mahlera" - to 
hasło przewodnie tegorocznej edycji Wielkanocnego Festiwalu 
Ludwiga van Beethovena, który odbędzie się w Krakowie od 18 do 24 
kwietnia. Na festiwalowych scenach wystąpią zespoły, dyrygenci i 
soliści z Polski i zagranicy. Gośćmi zagranicznymi będą: Deutsche
Kammerorchester Berlin pod dyrekcją Burkharda Glaetznera, La
Stagione Frankfurt i Chór der Bamberger Symfoniker pod dyrekcją
Rolfa Becka, a także zespoły kameralne: Petersen Quartet i 
Ensemble Sandor Vegh. Najbardziej znani soliści to: skrzypaczka 
Anne-Sophie Mutter oraz pianista Rudolf Buchbinder.
"Tematem przewodnim festiwalu jest wielka symfonika od
Beethovena do Mahlera. Twórczość tych dwóch wybitnych
kompozytorów, z których pierwszy otwiera, a drugi zamyka epokę
romantyzmu, ukazana zostanie na tle dokonań innych twórców tego
okresu: Felixa Mendelssohna-Bartholdy'ego, Roberta Schumanna,
Johannesa Brahmsa i Antonina Dvoraka" - poinformowała  dyrektorka
artystyczna festiwalu Elżbieta Penderecka.
#004368
Krzysztof Krauze - reżyser "Długu" -  triumfatora "Orłów 2000" 
nie liczył na taki sukces. "Sądzę, że zadecydowała potrzeba 
+przewietrzenia+, uwspółcześnienia naszego kina"- ocenia.
Reżyser uważa, że nie tyle stworzył dzieło wybitne, co raczej 
wypełnił pewną lukę, od lat istniejącą w polskim kinie. "Myślę, 
że od dawna istniała wielka potrzeba +przewietrzenia+ naszego 
kina, uwspółcześnienia scenariuszy, przestawienia się reżyserów 
na robienie nieco innych filmów. Nastał głód produkcji, których 
akcja osadzona byłaby w bardzo konkretnej polskiej codzienności 
a nie rozgrywała się +wszędzie czyli nigdzie+".
Niedawno Krauze skończył pracę nad 4-częściowym filmem dla 
Telewizji Polskiej, w którym opowiada o fascynacji społeczeństwa 
końca XX wieku przedmiotami. "Bohaterem" jednej części jest np. 
telefon komórkowy, innej - telewizor. 
#004369
Czwartkowe misterium "Drogi Krzyżowej" w  warszawskim Teatrze 
Małym, z udziałem perkusisty Stanisława Skoczyńskiego i 
recytatorki Ireny Jum, będzie - zdaniem organizatorów - 
wprowadzeniem w przeżycia Wielkiego Tygodnia.
#004370
W warszawskiej Galerii Test otwarto pokonkursową wystawę 
"Grafiki Warszawskiej" 1999. Zaprezentowano m.in. prace: 
Agnieszki Cieślińskiej, Ryszarda Gieryszewskiego, Krzysztofa 
Róziewicza i Wiesława Skibińskiego.
#004371
Uroczystość rozdania nagród przemysłu fonograficznego - 
Fryderyki`99 - odbędzie się 24 maja w warszawskiej Sali 
Kongresowej - potwierdził Związek Producentów Audio Video (ZPAV).
#004372
Iggy Pop wystąpi 23 maja na warszawskim Torwarze. Amerykański 
wokalista zagra podczas "TP SA Music and Film Festival" zamiast 
Bryana Adamsa. Organizatorzy nie podają przyczyny zmiany 
wykonawcy. .Podczas festiwalu wystąpią także: Ennio Morricone, 
zespół Electric Light Orchestra, Art Garfunkel i Chuck Mangione. 
Impreza odbędzie się w dniach 20-27 maja w Warszawie. 
#004373
Popularna amerykańska aktorka Annette Bening, żona aktora, 
reżysera i producenta filmowego Warrena Beatty, urodziła w 
ubiegłą sobotę córkę. 
#004374
....w rankingu  miesięcznika "Perspektywy": na pierwszym miejscu 
- Uniwersytet Jagielloński. Na drugim - Uniwersytet Warszawski, 
a na trzecim - Politechnika Warszawska (najlepsza uczelnia 
techniczna). Ranking przygotował miesięcznik edukacyjny 
"Perspektywy" i fundacja "Perspektywy", a jego podstawą była 
ankieta przeprowadzona wśród 150 największych firm, 30 rektorów 
i prorektorów krajowych uczelni i 180 członków PAN. Ranking 
uwzględniał także dane i opinie Głównego Urzędu Statystycznego, 
Ministerstwa Edukacji Narodowej, Komitetu Badań Naukowych. 
Oceniano prestiż uczelni, obejmujący m.in. preferencje 
pracodawców i ocenę uczelni przez kadrę akademicką, siłę 
intelektualną uczelni. Brano pod uwagę warunki kształcenia 
- np. zasoby biblioteczne czy dostępność uczelni dla studentów 
pozamiejscowych.  
W poszczególnych rodzajach uczelni wyższych zwyciężyły: Szkoła 
Główna Handlowa, Szkoła Główna Gospodarstwa Wiejskiego, Akademia 
Medyczna w Warszawie, Akademia Pedagogiczna w Krakowie, Akademia 
Sztuk Pięknych w Warszawie, Akademia Muzyczna w Warszawie oraz 
Państwowa Wyższa Szkoła Filmowa, Telewizyjna i Teatralna w Łodzi. 
W czołówce  szybko rozwijających się uczelni niepaństwowych 
znalazły się: Wyższa Szkoła Przedsiębiorczości i Zarządzania im. 
Leona Koźmińskiego w Warszawie, Wyższa Szkoła Biznesu National-
Louis University z Nowego Sącza oraz Polsko-Japońska Wyższa 
Szkoła Technik Komputerowych w Warszawie. 
W kategorii niepaństwowych uczelni uniwersyteckich zwyciężyła 
Wyższa Szkoła Humanistyczna w Pułtusku. 
#004375
Ofiarny kamień z magicznym znakiem życia z I wieku n.e. znalazła 
polsko-niemiecka ekspedycja w ruinach miasta Nagaa w Sudanie - 
poinformował PAP kierujący badaniami prof. Lech Krzyżaniak z 
Muzeum Archeologicznego w Poznaniu. Nagaa - stolica 
starożytnego państwa Meroe, istniejącego od III wieku p.n.e. do 
III wieku n.e. w środkowym Sudanie, jest od 1995  terenem prac 
wykopaliskowych prowadzonych przez niemiecką ekspedycję z Muzeum 
Egiptologicznego w Berlinie. W ekspedycji uczestniczą też polscy 
archeolodzy.
#004376
Rząd  USA wypłaci odszkodowania w wysokości 
ogółem 400 milionów dolarów osobom, które zostały narażone na 
radiację w czasie, gdy pracowały przy budowie amerykańskiego 
arsenału atomowego.
#004377
16 proc. Polaków (ok. 4,9 mln osób) zadeklarowało w marcu, że 
miało dostęp do Internetu. 12 proc. Polaków (ok. 3,7 mln osób) 
korzysta z sieci - wynika z badań Ośrodka Badania Opinii 
Publicznej.
W miastach powyżej 100 tys. mieszkańców możliwość skorzystania z 
Internetu deklarował co czwarty ankietowany, a wśród mieszkańców 
wsi dostęp do sieci deklarował co piąty mężczyzna i co ósma 
kobieta.
Blisko połowa regularnych użytkowników Internetu korzysta z 
niego nie dłużej niż rok. Co czwarty - od roku do dwóch lat, a 
od co najmniej 2 lat - 14 proc. badanych deklarujących regularny 
kontakt z siecią.
Najczęściej korzystamy z Internetu w pracy (25 proc.) i w domu 
(24 proc.). Co piąty Polak korzysta z sieci w szkole, 14 proc. u 
znajomych, a 6 proc. - w kawiarniach internetowych.
#004378
Dyrektor generalny służby więziennej Włodzimierz Markiewicz 
poinformował w środę podczas konferencji prasowej, że przy spadku 
nakładów na więziennictwo w budżecie resortu sprawiedliwości 
nastąpił jednoczesny przyrost liczby osób osadzanych w aresztach 
śledczych i zakładach karnych. W najostrzejszych zakładach o 
charakterze zamkniętym oraz aresztach jest już przeludnienie. 
Dotyczy to 60 jednostek. Jeśli trend wzrostowy się utrzyma, 
służba więzienna spodziewa się, że za 4-5 miesięcy będzie 
odmawiać przyjęcia kolejnych więźniów.
#004379
Jarosława S. i Cezarego S. - ochroniarzy oskarżonych o kradzież 
miliona dolarów z konwoju bankowego w styczniu ub. roku. Proces 
dobiega końca w Sądzie Okręgowym we Wrocławiu. "Wnoszę o 
najwyższy możliwy w tej sprawie wymiar kary, gdyż oskarżeni jako 
konwojenci mieli chronić powierzone im mienie, a oni je ukradli" 
- motywował swój wniosek prokurator Tomasz Fedyk.
Dla pozostałych czterech oskarżonych o paserstwo, czyli 
obracanie skradzionymi pieniędzmi, prokurator żądał niższych 
wyroków. Dla żon obu konwojentów: Doroty S. i Bożeny S. domagał 
się kar po 2 lata pozbawienia wolności, natomiast dla Jacka S. 
(oskarżony o dostarczanie pieniędzy kobietom) i Wandy L. 
(pomagała ukryć się konwojentom w Niemczech) prokurator domagał 
się 2 lat i 6 miesięcy pozbawienia wolności. 
Milion dolarów USA skradziono w styczniu ubiegłego roku z 
konwoju bankowego. Wraz z pieniędzmi zniknęło dwóch ochroniarzy 
z pięciu konwojujących. Trzej ochroniarze, jak twierdzili, 
zostali poczęstowani przez kolegów jedzeniem, po którym stracili 
przytomność. Gdy się ocknęli nie było ani kolegów, ani 
pieniędzy.
Poszukiwani listem gończym konwojenci zostali aresztowani w 
kwietniu 1999 w Monachium, gdzie ukrywali się w prywatnym 
mieszkaniu.
#004380
Przez trzy dni przed Sądem Okręgowym w Białymstoku zeznawał 
świadek koronny w procesie piętnastoosobowego gangu oskarżonego 
o wymuszanie haraczy od właścicieli pubów i nocnych 
klubów.
#004381
Podczas obławy w nocy z wtorku na środę policja zatrzymała 
sześciu mężczyzn w wieku od 20 do 45 lat podejrzanych o porwanie 
i przetrzymywanie płockiego przedsiębiorcy Andrzeja L. 31-
letniego Andrzeja L., właściciela firmy Lewandpol, porwano dla 
okupu - porywacze żądali miliona marek niemieckich.
#004382
Sąd Apelacyjny w Łodzi utrzymał w środę wyroki dożywotniego 
więzienia dla mężczyzn, którzy zabili dwie osoby i próbowali 
zabić trzecią. Wyrok jest prawomocny.
#004383
Widzieliśmy jak w czasie pacyfikacji "Wujka" żołnierz strzelał 
ostrą amunicją - zeznali w środę zomowcy w procesie oskarżonych 
o pacyfikację w stanie wojennym kopalń "Wujek" i "Manifest 
Lipcowy". W wyniku pacyfikacji dwóch śląskich kopalń zginęło 
dziewięciu górników z "Wujka", a kilkudziesięciu zostało rannych. 
Oskarżonych jest 22 funkcjonariuszy plutonu specjalnego ZOMO.
Za zamkniętymi drzwiami rozpoczął się w środę przed Sądem 
Okręgowym w Nowym Sączu proces dziesięciu członków gangu 
handlarzy bronią. Grupa działała do stycznia ubiegłego roku w 
południowej Polsce, głównie na Podhalu.
#004384
Zarzut molestowania seksualnego dwóch 16-latków postawiła 
Prokuratura Rejonowa Łódź-Bałuty 34-letniemu lekarzowi jednego z 
łódzkich szpitali.
#004385
O wykorzystywanie seksualne trzech dziewczynek w wieku 12, 11 i 
7 lat oskarżyła Prokuratura Rejonowa w Turku (Wielkopolskie) 43-
letniego Andrzeja R.
14-miesięczna, pobita dziewczynka trafiła w środę do Instytutu 
Pediatrii w Krakowie-Prokocimiu. Policja zatrzymała ojca 
podejrzanego o znęcanie się nad dzieckiem.
#004386
Na trzy lata więzienia skazał Sąd w Krakowie 38-letniego Roberta 
B., oskarżonego o znęcanie się nad synem: złamanie mu ręki i 
podanie do picia płynu żrącego.
#004387
25 tysięcy złotych odszkodowania otrzyma od Skarbu Państwa 5-
letnia Natalia F., która zaraziła się w poznańskim szpitalu 
wirusem żółtaczki typu C. Wyrok w tej sprawie zapadł w środę w 
Sądzie Okręgowym w Poznaniu. Nie jest prawomocny.
#004388
Przed legnickim sądem stanie mężczyzna, który oszukał mieszkańca 
Legnicy sprzedając mu zamiast Viagry miętowe pastylki Tic-Tac. 
Za trzy cukierki udające ten lek Marian W. zapłacił w sumie 
prawie 300 zł.
#004389
Policjanci z Wodzisławia Śląskiego zatrzymali ściganą listem 
gończym 52-letnią kobietę, która w całym kraju oszukiwała osoby 
starające się o pracę za granicą. Inkasowała zaliczkę za 
pośrednictwo pracy, po czym znikała.
#004390
12 lat więzienia grozi 38-letniemu byłemu kierowcy bielskiego 
PKS, który w styczniu tego roku będąc pod wpływem alkoholu 
spowodował wypadek autobusu. We krwi miał 2,94 prom. alkoholu. 
Pijany kierowca wiózł 13 pasażerów.
#004391
Karę miliona złotych grzywny oraz roku pozbawienia wolności w 
zawieszeniu na 2 lata orzekł Sąd Okręgowy w Szczecinie wobec 
przedsiębiorcy z Warszawy. Wnioskował o to sam oskarżony, który 
postanowił dobrowolnie poddać się karze.
#004392
Waszyngtoński ogród zoologiczny zapłaci Chinom dziesięć milionów 
dolarów za dwie pandy wielkie, które zostaną "wypożyczone" przez 
Pekin. Jak podano w Waszyngtonie, opłata zostanie odpowiednio 
zwiększona, jeśli para chińskich pand rozmnoży się. Nowe pandy 
zastąpią nieżyjące już a dobrze znane w Stanach Zjednoczonych 
Hsing Hsing i Ling Ling - pandy, przekazane ZOO w darze przez 
prezydenta Richarda Nixona, który dostał zwierzęta od chińskiego 
rządu w 1972 r. w czasie swej wizyty w Pekinie. Już pierwszego 
dnia pobytu w waszyngtońskim ZOO, chińskie pandy wówczas 
obejrzało ponad 20 tysięcy ludzi. Panda wielka jest gatunkiem 
ściśle chronionym. Obecnie na wolności w Chinach żyje zaledwie 
około tysiąca tych zwierząt, a w ogrodach zoologicznych na całym 
świecie - około stu. 
#004393
Polski rząd robi bardzo mało w obronie praw kobiet, które są w 
Polsce dyskryminowane - uważają przedstawicielki kobiecych 
organizacji pozarządowych, uczestniczące w posiedzeniu 
Parlamentarnej Grupy Kobiet.
#004394
Około 450 filmów reklamowych z całego świata zobaczą uczestnicy 
tegorocznej edycji "Nocy Reklamożerców", która w piątek będzie 
prezentowana w Warszawie, a w sobotę w Krakowie.
#004395
Dwa tysiące osób naraz czyszczących zęby przez 200 sekund 
ustanowiło na stadionie w Pradze nowy rekord, który zostanie 
wpisany do księgi Guinnessa. Żaden z uczestników rekordowego 
mycia nie skarżył się na ból zębów. Wszyscy wyczyścili uzębienie 
ściśle według wskazówek higienistek i w rytm podawany przez 
zespół pielęgniarek ćwiczących aerobik.
#004396
Parlament Europejski odrzucił propozycje zaostrzenia warunków 
uprawy roślin modyfikowanych genetycznie i reklamy wytwarzanej z 
nich żywności w krajach "Piętnastki".
#004397
Rosyjski biznesmen Anatolij Bykow zostanie wydany Rosji, gdzie 
jest poszukiwany pod zarzutem prania pieniędzy - poinformowało 
węgierskie ministerstwo sprawiedliwości.
#004398
Policja kolumbijska zatrzymała w kilku miastach Kolumbii 46 
szefów międzynarodowej siatki handlarzy heroiną, w tym kuzyna 
osławionego szefa kartelu z Medellin Pablo Escobara, zabitego 
przez policję w 1993 roku.
#004399
Szwedzki totalizator sportowy, poszukując nowych form gier 
pieniężnych, zdecydował się wprowadzić do swojego programu, obok 
piłki nożnej i wyścigów konnych, również ... wyścigi psów, które 
będą codziennie transmitowane w telewizji.
#004400
Po raz pierwszy w powojennej historii Japonii deputowana 
urodziła dziecko w czasie sesji parlamentu. 
#004401
Pewien mieszkaniec Zimbabwe, który wystąpił o rozwód, usłyszał 
od sędziów, że ma się pojednać z żoną i lepiej starać się w 
małżeńskim łożu.
#004402
Maryland stał się pierwszym stanem USA, który wprowadził 
obowiązek wyposażania sprzedawanych rewolwerów w bezpieczniki, 
które uniemożliwią użycie ich przez dzieci. Gubernator Parris 
Glendening podpisał  w obecności prezydenta Clintona ustawę 
stanową w tej sprawie.
#004403
Od remisu z Danią 3:3 rozpoczęli polscy hokeiści udział w 
mistrzostwach świata grupy B w Katowicach. Pierwszym liderem 
mistrzostw została drużyna Niemiec, która odniosła najwyższe 
zwycięstwo pierwszego dnia imprezy, pokonała Słowenię 7:2.Swą 
wielką klasę potwierdził w środowym meczu Mariusz Czerkawski. 
Ale bohaterem drużyny polskiej był Wojciech Tkacz, który zdobył 
dla naszego zespołu wszystkie bramki. Trzy gole Tkacza to 
pierwszy hat trick katowickich mistrzostw.
#004404
Piłkarska reprezentacja Polski spadła z 32 na 34 miejsce w 
rankingu FIFA. Pierwsze miejsce nadal zajmuje Brazylia.
#004405
Walka w półfinałach mistrzostw Polski koszykarzy powoli staje 
się coraz bardziej zacięta. Anwil Włocławek, po środowym 
zwycięstwie w Pruszkowie 87:82, wyrównał stan rywalizacji z HOOP 
PEKAES na 1-1. W drugiej parze obrońca tytułu, Zepter Śląsk 
Wrocław, ponownie bez problemów (89:51) uporał się z Wegą Stal 
Ostrów Wlkp.
#004406
Piłkarze Atletico Madryt, którzy w ligowej tabeli zajmują 
przedostatnie miejsce, pokonali nieoczekiwanie wysoko w 
półfinałowym meczu Pucharu Hiszpanii wicelidera ekstraklasy, 
zespół FC Barcelona 3:0 (1:0).
#004407
Piłkarze Realu Madryt zremisowali na stadionie Santiago Bernabeu 
z zespołem Espanyol Barcelona 0:0 w półfinałowym meczu o Puchar 
Hiszpanii.
#004408
Dużą niespodziankę sprawił czwartoligowy zespół Calais awansując 
do finału Pucharu Francji. W półfinale rozegranym w Lens Calais 
pokonało po dogrywce Girondins Bordeaux 3:1, zostając pierwszy w 
historii Pucharu Francji amatorskim zespołem, który dotarł do 
finału. W drugim półfinale Nantes wygrało z AS Monaco 1:0. Finał 
odbędzie sie 7 maja na Stade de France w Paryżu.
#004409
W pierwszym meczu finału piłkarskiego Pucharu Włoch Lazio Rzym 
Wygrało z Interem Mediolan 2:1 (1:1). Rewanż 18 lub 20 maja w 
Mediolanie.
#004410
Prezes zarządu klubu piłkarskiego ŁKS-Ptak Łódź Marek Łopiński 
zagroził wycofaniem drużyny z rozgrywek, jeśli Polski Związek 
Piłki Nożnej nie wyegzekwuje od Widzewa Łódź realizacji umowy 
transferowej Rafała Pawlaka. We wtorek rozpatrujące skargę ŁKS-u 
Prezydium Piłkarskiego Sądu Polubownego PZPN zadecydowało, że 
nie ma podstaw do zawieszenia Pawlaka w prawach zawodnika 
Widzewa. Z decyzją tą nie zgadza się prezes Łopiński, który 
uważa, że Widzew jest winien jego klubowi 700 tys. złotych i z 
tego powodu Pawlak powinien zostać zawieszony.
#004411
Piłkarze Widzewa Łódź pokonali RKS Radomsko (2 liga) 3:1 (2:0) w 
pierwszym meczu ćwierćfinałowym Pucharu Polski.
#004412
Europejska Unia Piłki Nożnej odłożyły do piątku wydanie decyzji 
co do udziału kibiców Galatasaray w rewanżowym meczu półfinału 
Pucharu UEFA przeciwko Leeds.
#004413
W tegorocznym Wyścigu Pokoju po raz pierwszy wezmą udział 
cztery ekipy z pierwszej dywizji: Telekom (Niemcy), Farm Frites 
(Holandia), Mapei-Quickstep, Lampre (obie Włochy).
#004414
Dariusz Wojciechowski z zawodowej grupy Mróz Supradyn Witaminy 
zajął we włoskiej miejscowości Osio czwarte miejsce na pierwszym 
etapie kolarskiego wyścigu Tydzień Lombardzki (dawna nazwa 
Settimana Bergamasca). Zwyciężył Francuz Carlos Da Cruz.
#004415
Włoch Francesco Casagrande wygrał znany klasyk kolarski Walońska 
Strzała, długości 198 km, z metą w Huy. Było to drugie z rzędu, 
a szóste w ciągu ostatnich dziesięciu lat zwycięstwo kolarza z 
Włoch.
#004416
W meczach półfinałowych mistrzostw Polski koszykarzy w 
rywalizacji toczonej do trzech zwycięstw Zepter Sląsk Wrocław 
(obrońca tytułu) prowadzi ze Stalą Wega Ostrów 2:0, a w drugiej 
parze półfinałowej Hoop Pekaes Pruszków remisuje z Anwilem 
Włocławek 1:1.
#004417
Wydział Gier Polskiego Związku Piłki Nożnej postanowił przyznać 
walkower 3:0 dla Lechii Gdańsk, z związku z nierozegraniem meczu 
Lechia Gdańsk - KP Konin 8 kwietnia. Powodem decyzji Wydziału 
Gier było niestawienie się drużyny gości w Gdańsku.
#004418
Z powodu zbyt silnego wiatru, dochodzącego do ośmiu stopni w 
skali Beauforta, nie odbył się w środę na wodach u wybrzeży 
Majorki kolejny wyścig żeglarskich mistrzostw Europy w klasie 
Finn. Po trzech wyścigach prowadzi mistrz olimpijski Mateusz 
Kusznierewicz (YKP Warszawa).
#004419
Piąte miejsce zajęła reprezentacja Polski kobiet w 9. 
międzynarodowym sztafetowym biegu maratońskim na olimpijskiej 
trasie w Seulu. Zwyciężyła Rosja przed Rumunią, Chinami i 
Japonią. Rywalizowało 16 zespołów.
#004420
Szkoleniowiec piłkarzy Lokomotiwu Moskwa Jurij Siomin nie będzie 
mógł prowadzić drużyny z ławki trenerskiej w ciągu najbliższych 
trzech meczów. Jest to kara za obrazę sędziego podczas 
sobotniego derbowego meczu ligowego ze Spartakiem, zakończonego 
bezbramkowym remisem.
#004421
Wyniki losowania par rundy kwalifikacyjnej grupy światowej 
Pucharu Davisa, które odbyło się w środę w Londynie: Francja - 
Austria (mecz we Francji), Ekwador - W.Brytania (w W.Brytanii) 
Włochy - Belgia (we Włoszech), Chile - Maroko (w Chile) Holandia 
- Uzbekistan (w Uzbekistanie), Indie - Szwecja (w Szwecji) 
Szwajcaria - Białoruś  (w Szwajcarii), Rumunia - Zimbabwe (w 
Zimbabwe). Zwycięzcy meczów awansują do pierwszej rundy grupy 
światowej kolejnego cyklu rozgrywek.
#004422
60 lat temu urodził się Władysław Komar, trzykrotny olimpijczyk, 
złoty medalista igrzysk w 1972 roku w pchnięciu kulą, dwukrotny 
medalista mistrzostw Europy. Zginął w wypadku drogowym 17 
sierpnia 1998 roku wraz z mistrzem olimpijskim w skoku o tyczce, 
Tadeuszem Ślusarskim.
#004423
Prezes Polskiego Związku Zapaśniczego Zbigniew Ratajczak wybrany 
został w Moskwie ponownie wiceprezydentem Europejskiej Federacji 
Zapaśniczej (CELA) odpowiedzialnym za sprawy marketingu. 
Kadencja prezesa PZZ we władzach CELA trwać będzie do 2004 roku. 
Uczestnicy kongresu powierzyli ponownie funkcję prezydenta CELA 
Bułgarowi Ceno Cenowowi.
#004424
Rozstawiony z numerem 1. w turnieju ATP w Atlancie Amerykanin 
Andre Agassi awansował do drugiej rundy pokonując Belga Xaviera 
Malisse,a 6:3, 6:4. Agassi, który przyczynił się do awansu 
zespołu USA do półfinału Pucharu Davisa wygrywając dwa pojedynki 
singlowe meczu z Czechami, nie miał większych problemów z 
kwalifikacją do kolejnej rundy imprezy.
#004425
Polska jest pod wpływem niżu z ośrodkiem nad Morzem Północnym. 
Ciśnienie w południe wyniesie w Warszawie 991 hPa
i będzie wzrastać. Początkowo liczne rozpogodzenia, później 
miejscami, zwłaszcza na Dolnym Śląsku, wzrost zachmurzenia i 
przelotne opady deszczu. Temp. maks. od 11 do 15 st. Wiatr słaby 
i umiarkowany.
#004426
Lider AWS Marian Krzaklewski powiedział w piątek dziennikarzom, 
że jest przygotowany na udzielenie w sobotę "każdej odpowiedzi" 
na pytania dotyczące kandydowania w wyborach prezydenckich. 
Podkreślił, że "jutro (w sobotę) na pewno będzie ważny dzień dla 
RS AWS i całej Akcji".
Dziś odbędzie się II Zgromadzenie Krajowego Ruchu Społecznego 
AWS. W piątek na przedzjazdowym posiedzeniu zebrała się Rada 
Polityczna Ruchu.
Wg pragnących zachować anonimowość członków Rady, Zgromadzenie 
Krajowe najprawdopodobniej przyjmie uchwałę rekomendującą Akcji 
Wyborczej Solidarność kandydaturę Mariana Krzaklewskiego jako 
kandydata RS AWS w wyborach prezydenckich. Krzaklewski ma z 
kolei ogłosić, że zgadza się na kandydowanie -zapowiadają 
politycy Ruchu.
#004427
55 posłów AWS wezwało władze Akcji do wyłonienia kandydata na 
prezydenta reprezentującego obóz posierpniowy, dokonania 
"głębokiej i szybkiej zmiany składu i stylu działania" rządu 
oraz powołania z AWS "jednolitej formacji politycznej". 
Postulaty te znalazły się w opracowanej przez wspomnianych 
posłów "Deklaracji AWS 2000". Dokument przekazano Marianowi 
Krzaklewskiego i innym liderom Akcji.
#004428
Prezydent Aleksander Kwaśniewski przyznał, że jego decyzja w 
sprawie udziału w jesiennych wyborach prezydenckich nie będzie 
dla nikogo niespodzianką. Przebywający w Turcji prezydent 
zapowiedział, że 11 czerwca weźmie udział, zaproszony, w 
Konwencji Wyborczej SLD. Najprawdopodobniej wtedy ogłosi, czy 
będzie ubiegał się o ponowny wybór na prezydenta. 
"Nie widzę innej możliwości niż poparcie przez Sojusz Aleksandra 
Kwaśniewskiego, ale by tak się stało prezydent musi ogłosić, że 
startuje w wyborach" - powiedział w piątek dziennikarzom szef 
Sojuszu Leszek Miller. Dodał, że oficjalnie kwestię, kto będzie 
kandydatem SLD w wyborach rozstrzygnie wspomniana Konwencja.
#004429
20 lub 27 maja "Samoobrona" oficjalnie ogłosi, kto będzie 
kandydatem związku na prezydenta - poinformował w Krakowie 
Andrzej Lepper. "Decyzja już praktycznie jest. Ja będę 
kandydował w tych wyborach prezydenckich" - powiedział Lepper na 
konferencji prasowej.
#004430
Prezes Rady Ministrów powołał Jacka Saryusza-Wolskiego na 
stanowisko szefa Urzędu Komitetu Integracji Europejskiej i 
sekretarza Komitetu Integracji Europejskiej w randze sekretarza 
stanu - poinformował PAP rzecznik prasowy rządu Krzysztof Luft.
#004431
Sejm upoważnił w piątek prezydenta do ratyfikacji Protokołu nr 6 
o ochronie praw człowieka i podstawowych wolności, zakładającego 
zniesienie kary śmierci. Za przyjęciem ustawy o ratyfikacji 
protokołu głosowało 257 posłów, przeciw było 117, wstrzymało się 
33. Ratyfikację poparł prawie cały klub UW i większość klubu 
SLD. Klub AWS podzielił się w tej sprawie, a klub PSL i koła 
prawicowe głosowały w większości przeciw.
Przyjęty przez Radę Europy protokół do Konwencji o Ochronie Praw 
Człowieka i Podstawowych Wolności zakłada, że "znosi się karę 
śmierci" oraz, że "nikt nie może być skazany na taką karę ani 
nie może nastąpić jej wykonanie". Jednocześnie protokół 
dopuszcza, że "państwo może przewidzieć w swoich ustawach karę 
śmierci za czyny popełnione podczas wojny".
"Ta decyzja Sejmu jest decyzją nieszczęśliwą, ponieważ zamyka 
ostatecznie możliwość przywrócenia kary śmierci" - komentował 
wynik głosowania prezes ZChN Marian Piłka.
"Głosowałem przeciw przyjęciu protokołu, bo gdybym głosował za 
to głosowałbym za swoistym immunitetem dla przestępcy" - mówił 
dziennikarzom Jerzy Dziewulski (SLD).
"Walczyliśmy w naszym kraju o to, by były zachowane standardy 
demokracji i ochrony praw człowieka. Nadal jesteśmy zobowiązani 
do tego, by tych standardów bronić i taka była dzisiejsza 
decyzja Sejmu" - skomentował ratyfikację protokołu premier Jerzy 
Buzek.
W myśl obowiązującego kodeksu karnego, w Polsce nie obowiązuje 
kara śmierci.
#004432
"Manipulujecie państwo danymi statystycznymi jak wam wygodnie, 
wysuwacie nieuprawnione niczym wnioski, albo nie podajecie ich 
wcale" - replikowała Renata Szynalska (SLD). Zwróciła uwagę, że 
przed wejściem w życie ustawy w Polsce rodziło się więcej dzieci 
niż obecnie. "Gdyby rzeczywista liczba zabiegów przerywania 
ciąży była taka sama jak oficjalnie podawana, to - biorąc pod 
uwagę rozmiary legalnych aborcji w roku poprzednim i wcześniej - 
Polska powinna przeżywać eksplozję demograficzną. Albo też 
świadczyłoby to o tym, że Polacy przeżywają okres 
wstrzemięźliwości seksualnej, albo - masowo stosują 
antykoncepcję".
Za przyjęciem sprawozdania opowiedziała się AWS, UW i PSL, 
przeciw - SLD.
#004433
Ustawa o planowaniu rodziny, która zakazała przerywania ciąży z 
tzw. "powodów społecznych", służy przede wszystkim kobietom - 
uważają przedstawiciele Polskiej Federacji Ruchów Obrony Życia. 
"Aborcja to największy gwałt, jaki może się przydarzyć kobiecie. 
To przymus, a nie prawo wolnego wyboru" - mówiła Ewa Kowalewska 
z Federacji na  konferencji prasowej w Warszawie.
Zdaniem obrońców życia wprowadzenie ustawy antyaborcyjnej nie 
spowodowało znacznego zwiększenia liczby nielegalnie 
dokonywanych aborcji. "Gdyby rzeczywiście istniało tak duże 
podziemie aborcyjne, jak to niektórzy twierdzą, to odbiłoby się 
to na zdrowiu kobiet - a tu sytuacja raczej się polepsza niż 
pogarsza" - uważają przedstawiciele Federacji.
#004434
Sejm przyjął tzw. małą nowelizację prawa autorskiego, 
dostosowując polskie normy do prawa Unii Europejskiej. Przyjęte 
zmiany wydłużają ochronę majątkową praw autorskich utworów z 50 
do 70 lat. W Komisji Kultury i Środków Masowego Przekazu trwają 
prace nad zmianami pozostałej części ustawy. Nowelizacja 
rozszerza także możliwości prawne dochodzenia praw autorskich. 
Ich łamanie będzie ścigane nie tylko z oskarżenia prywatno-
skargowego, ale także z oskarżenia  publiczno-prawnego.
Wzmocniony został też Fundusz Promocji Twórczości, który będzie 
mógł zaciągać kredyty i pożyczki. Zmieniono zakres ochrony 
programów komputerowych i wzmocniono pozycje wydawców.
Sejm przyjął przepis, który wprowadza sankcje wobec osób  
wytwarzających przedmioty przeznaczone do niedozwolonego 
usuwania zabezpieczeń przed np. przegrywaniem lub nadawaniem 
programów.
Nowelizację poparło 401 posłów, 3 było przeciw, 7 wstrzymało się 
od głosu.
#004435
Sejm przyjął w piątek ustawę nowelizującą przepisy kodeksu 
karnego dotyczące karania pijanych sprawców wypadków drogowych. 
Za spowodowanie wypadku pod wpływem alkoholu sąd będzie mógł 
dożywotnio pozbawić kierowcę prawa jazdy. Obligatoryjne 
dożywotnie pozbawienie prawa jazdy następowałoby w sytuacji, 
gdyby kierowca był ponownie skazany za to samo przestępstwo 
drogowe.
Sejm uznał też, że nawet bezwypadkowa jazda samochodem pod 
wpływem alkoholu (lub środka odurzającego) jest już 
przestępstwem (obecnie jest to wykroczenie - przyp. PAP), za 
które może grozić kara do 2 lat więzienia. Za złamanie sądowego 
zakazu prowadzenia pojazdów grozić będzie kara do 3 lat 
więzienia.
Za nowelizacją ustawy głosowało 409 posłów, tylko jeden 
był przeciw. Ustawa trafi teraz do Senatu.
#004436
Właściciele mieszkań zakładowych nie będący ich lokatorami będą 
musieli odsprzedać mieszkania zainteresowanym najemcom po cenie 
za jaką je nabyli, powiększoną o ewentualne poniesione nakłady 
na ten lokal. Takie rozwiązanie przewiduje poprawka Senatu do 
noweli ustawy o zasadach przekazywania zakładowych budynków 
mieszkalnych przez przedsiębiorstwa państwowe, którą w piątek 
przyjął Sejm.
Chodzi o tysiące mieszkań zakładowych, sprzedanych wraz z 
lokatorami po bardzo korzystnych cenach w czasie procesów 
prywatyzacyjnych związanych z komercjalizacją, podczas gdy ich 
lokatorom nie dano szansy wykupienia tych mieszkań. 
#004437
Owacją na stojąco powitali b. wicepremiera Janusza 
Tomaszewskiego uczestnicy piątkowego VII Walnego Zebrania 
Delegatów Regionu Ziemi Łódzkiej NSZZ "Solidarność". "Moja 
wiedza i doświadczenie, jeżeli się przyda, jest do waszej 
dyspozycji, obojętnie, jak potoczą się moje losy" - zapewnił 
związkowców z "Solidarności" regionu łódzkiego Tomaszewski, gość 
zebrania. "Jest mi bardzo miło. Bo szczególnie wtedy, gdy 
człowiek musi przejść swoją drogę, czasami krzyżową, dobrze 
wiedzieć, że ma się przyjaciół, na których można liczyć" - 
odpowiedział na przywitanie.
Tomaszewski został odwołany z rządu 3 września 1999 r. na 
wniosek premiera Jerzego Buzka. Dzień wcześniej Sąd Lustracyjny 
wszczął wobec niego postępowanie. Były wicepremier twierdzi, że 
nie skłamał w swoim oświadczeniu lustracyjnym.
#004438
Duma - niższa izba rosyjskiego parlamentu  ratyfikowała układ o 
redukcji strategicznych zbrojeń atomowych START-2. Nastąpiło to 
siedem lat po podpisaniu go przez ówczesnych prezydentów Borysa 
Jelcyna i George'a Busha.
Decyzję rosyjskiego parlamentu przyjęto z zadowoleniem nie 
tylko w USA, ale i w Europie. Pozytywnie zareagowała na nią 
również większość rosyjskich polityków - poza komunistami - na 
czele z prezydentem-elektem Władimirem Putinem.
START-2 przewiduje redukcję o dwie trzecie nuklearnych 
arsenałów strategicznych USA i Rosji. Strony m.in. zobowiązały 
się zmniejszyć liczbę ładunków nuklearnych na wszystkich 
środkach przenoszenia do 3 tys. dla Rosji i 3,5 tys. dla USA.
Rosyjskie władze nie ukrywają, że postarają się wykorzystać 
ratyfikację jako dodatkowy argument w walce o zachowanie 
niezmienionego układu ABM. Już w piątek Putin ostrzegł, że Rosja 
wycofa się z układów o redukcji zbrojeń strategicznych, jeśli 
USA naruszą ABM, który przewiduje, że ani Rosja, ani Stany 
Zjednoczone nie będą rozszerzać swego systemu obrony 
przeciwrakietowej tak, by obejmował on całe terytorium państwa. 
Ostatnio jednak USA zapowiadają budowę właśnie takiego systemu 
obrony przeciwrakietowej.
#004439
Zdaniem prezydenta Aleksandra Kwaśniewskiego, nie należy obawiać 
się obecności Turcji w Europie. W grudniu ubiegłego roku Turcja, 
po 36 latach starań, została zaaprobowana jako kandydat do Unii 
Europejskiej. W piątek Kwaśniewski rozpoczął oficjalną wizytę w 
Turcji.
Występując przed Wielkim Zgromadzeniem Narodowym - tureckim 
parlamentem - prezydent mówił, że Polska będzie popierać starania 
Turcji o wejście do Unii. Według niego, oba kraje pełnią rolę 
politycznych i cywilizacyjnych pomostów: Polska między Zachodem 
i Wschodem, Turcja - między Europą i Azją.
Wielu komentatorów uważa jednak, że droga Turcji do Unii będzie 
długa.
#004440
Prezes "Wspólnoty Polskiej" profesor Andrzej Stelmachowski 
przedstawił w piątek władzom litewskim program rozwoju 
Wileńszczyzny. Program rozwoju Wileńszczyzny, ze szczególnym 
uwzględnieniem warzywnictwa i sadownictwa, był przygotowywany 
przez "Wspólnotę" od siedmiu lat. Według autorów, jego 
założeniem jest wzbogacenie Wileńszczyzny, która obecnie jest 
jednym z najuboższych regionów Litwy, a którą w 60 procentach 
zamieszkują Polacy.
Po spotkaniu z prezesem "Wspólnoty Polskiej" Andrzejem 
Stelmachowskim premier Litwy Andrius Kubilius powiedział PAP: 
"Program jest dobry, jeśli chodzi o rozwój polityki regionalnej 
i pozyskiwania pieniędzy z Unii Europejskiej. Obawy wzbudza 
jednak uzasadnienie ekonomiczne". 
#004441
Kościół katolicki na Litwie przeprosił za swą bierność wobec 
holokaustu, m.in. za to, że nie przeciwstawił się zdecydowanie 
współpracy władz litewskich z nazistami w okresie II wojny 
światowej.
W ogłoszonym dokumencie podpisanym przez arcybiskupa 
Sigitasa Tamkievicziusa - przewodniczącego Konferencji 
Episkopatu Litwy, biskupi tego kraju oświadczyli: "Wyrażamy 
skruchę, że Kościół nie zajął wystarczająco stanowczej postawy w 
czasach, w których nacjonalistyczny egoizm wziął górę nad 
wartościami biblijnymi".
#004442
Wszystkie grupy parlamentarne Bundestagu zaapelowały do 
przemysłu niemieckiego, aby włączył się bardziej odpowiedzialnie 
w tworzenie funduszu odszkodowań dla ofiar pracy przymusowej.
Przedsiębiorstwa przemysłowe wyasygnowały dotąd zaledwie 
połowę z 5 miliardów marek, do których wpłacenia się zobowiązały.
Grupy parlamentarne wystąpiły z tym apelem do przedsiębiorców 
podczas pierwszego czytania w izbie niższej niemieckiego 
parlamentu projektu ustawy o powołaniu fundacji "Pamięć, 
Odpowiedzialność, Przyszłość". 
#004443
Sekretarz stanu USA Madeleine Albright powiedziała w Kijowie, że 
na Ukrainie nastały sprzyjające warunki do przeprowadzenia 
radykalnych gospodarczych. 
"Podczas ubiegłorocznych wyborów prezydenckich Ukraińcy dali do 
zrozumienia, że chcą reform i jednocześnie nie chcą powrotu do 
komunistycznej przeszłości. Premier (Wiktor) Juszczenko i 
prezydent (Leonid) Kuczma są zgodni, że teraz nastał dobry czas 
do rozwiązania starych problemów. Stany Zjednoczone wspierają 
politykę gospodarczą premiera i prezydenta" - powiedziała 
Albright podczas wspólnej konferencji prasowej z szefem 
ukraińskiej dyplomacji Borysem Tarasiukiem.
#004444
Rosja wykluczyła w piątek możliwość nawiązania rozmów na temat 
rozejmu z separatystami czeczeńskimi, na który nalega Zachód. 
"Wezwania do zawieszenia działań wojskowych w Czeczenii  mogą 
tylko zaskakiwać w chwili, gdy likwidacja bandyckich ugrupowań 
wkracza w końcową fazę" - napisało w oświadczeniu rosyjskie MSZ. 
Ministerstwo zadeklarowało też, że Moskwa  jest gotowa do 
prowadzenia rozmów ze wszystkimi w Czeczenii, którzy uznają 
terytorialną integralność Rosji  i nie uczestniczyli w "czynach 
kryminalnych". Najwyraźniej jest to pośrednia odpowiedź na 
spekulacje mediów o gotowości Moskwy do rozmów w czeczeńskim 
prezydentem Asłanem Maschadowem. 
#004445
Rosyjskie wojska federalne schwytały na terenie Czeczenii Apti 
Batałowa - jednego z głównych współpracowników prezydenta 
Czeczenii Asłana Maschadowa - podała  agencja ITAR-TASS.
#004446
Mimo amerykańskich nacisków Rosja nie wstrzyma dostaw do Chin 
rakiet do zwalczania okrętów - utrzymują oficjalne źródła 
rosyjskie.  "Współpraca rosyjsko-chińska w dziedzinie technologii 
wojskowej jest absolutnie przejrzysta i zgodna z 
międzynarodowymi normami" - twierdzą źródła w rosyjskim 
ministerstwie obrony.   
#004447
Stutysięczny antymiloszeviciowski wiec, zorganizowany przez 
serbską opozycję, zakończył się w Belgradzie bez incydentów. 
Policja nie interweniowała. 
Wiec rozpoczął się uściskiem ręki dwóch głównych przywódców 
opozycyjnych, rywalizujących ze sobą od lat. Uścisk wymienili Vuk 
Draszković - przywódca Serbskiego Ruchu Odnowy, najsilniejszej 
partii opozycyjnej oraz Zoran Djindjić - lider Partii 
Demokratycznej, dominującej w koalicji Sojusz na rzecz Zmian. 
Draszković w swym wystąpieniu oskarżył władze o zdradę narodu.  
Zoran Djindjić zaapelował do narodu o jedność. 
#004448
Kanclerz Austrii Wolfgang Schuessel oświadczył, że nie zamierza 
pertraktować z amerykańskim adwokatem, reprezentującym ofiary 
holokaustu, który wniósł do sądu w USA pozew przeciw austriackim 
firmom i instytucjom.
Adwokat Ed Fagan wniósł w czwartek do nowojorskiego 
sądu pozew, w którym domaga się 18 miliardów USD odszkodowania 
dla ofiar holokaustu od firm austriackich. Wśród pozwanych jest 
austriacka rządowa agencja prywatyzacyjna OeiAG.
#004449
Władze USA nadal zapowiadają, że zmuszą rodzinę Eliana Gonzalesa 
w Miami do oddania chłopca ojcu, mimo że nie zrobiły tego w 
czwartek i mimo sądowego nakazu tymczasowo zabraniającego 
wywiezienia sześciolatka na Kubę.
W wywiadzie dla telewizji NBC w piątek rano komisarz urzędu 
imigracyjnego (INS), Doris Meissner, powiedziała, że rząd 
"podejmie akcję" przeciw krewnym Eliana w Miami "jak tylko uzna, 
że może to zrobić". Odmówiła jednak odpowiedzi, kiedy to nastąpi.
Tymczasem ojciec Eliana, Juan Miguel Gonzales, odrzucił ofertę 
stryja chłopca z Miami Lazaro Gonzalesa, aby został w USA w 
zamian za mieszkanie, samochód, dwa miliony dolarów i dobrze 
płatną pracę. 
#004450
Podczas piątkowej sesji Giełdy Papierów Wartościowych wzrósł 
kurs akcji 99 spółek, 82 spadł, a 39 nie zmienił się, w tym na 
rynku NFI spadła cena akcji 6 funduszy, 2 wzrosła i 6 nie 
zmieniła się. WIG wzrósł o 1,3 proc. do 20.683 pkt. 
#004451
Ostatnia przecena akcji na GPW oraz niskie obroty podczas 
piątkowej sesji potwierdzają możliwość wystąpienia w przyszłym 
tygodniu wzrostowej korekty na warszawskim parkiecie - uważa 
Marek Pokrywka, makler DM BOŚ SA.
"Przy dzisiejszej podaży nawet niewielki popyt może wywołać 
sporą zwyżkę indeksów giełdowych. Osobiście uważam, że przyszły 
tydzień powinien przynieść wzrost WIG 20 do poziomu 2.300 pkt." -
dodał. Według niego, podczas piątkowej sesji obroty na rynku 
podstawowym spadły do nienotowanego od dawna poziomu 138,7 mln 
zł. "Widać stąd, że nasz rynek znalazł się na rozdrożu. Z jednej 
strony inwestorzy boją się angażować środki w kupno akcji, a z 
drugiej strony ci, którzy posiadają akcje, nie chcą ich 
sprzedawać, gdyż nie akceptują ich cen" - powiedział makler.
Wg Marka Pokrywki, przebieg piątkowego fixingu byłby 
prawdopodobnie inny, gdyby nie kolejny spadek indeksu Nasdaq, 
który ostatnio wyznacza kierunek ruchu na warszawskim parkiecie.
"Wprawdzie dzisiejsza sesja była sesją wzrostową, ale w dogrywce 
przeważali sprzedający. Najwyraźniej inwestorzy wciąż boją się 
kolejnego spadku Nasdaq i co za tym idzie, kolejnej przeceny na 
GPW" - uważa makler.
#004452
Podstawowe indeksy amerykańskiego rynku papierów wartościowych, 
Dow Jones i Nasdaq poniosły w piątek rekordowe straty, w wyniku 
paniki, jaką wywołał raport o inflacji w USA.
Wskaźnik Dow Jones giełdy z Wall Street spadł o 616,23 punktów, 
lub 5,6 proc. do 10.307,32 punktów,  podczas gdy indeks 
elektronicznej giełdy Nasdaq stracił 354,99 pkt., czyli aż 9,6 
proc. do 3.321 pkt.
Są to największe straty w historii obu parkietów odnotowane w 
ciągu jednego dnia. Biały Dom odmówił w piątek skomentowania 
sytuacji na rynku. Natomiast sekretarz skarbu USA, Lawrence 
Summers starał się pomniejszyć znaczenie piątkowych 
wydarzeń.
"Podstawowe wskaźniki gospodarki amerykańskiej są nadal mocne" -
powiedział w wywiadzie dla sieci amerykańskiej telewizji CNN. 
Ogłoszony w piątek raport Departamentu Pracy wykazał, że 
inflacja w USA wzrosła w marcu 0,7 proc. wobec 0,5 proc. w 
lutym. Był to największy skok indeksu cen od kwietnia 1999 roku.
#004453
Zarząd giełdy postanowił wprowadzić do obrotu giełdowego na 
rynku podstawowym, począwszy od 26 kwietnia, 1.596.127 akcji 
Elektrimu SA. Po asymilacji tych akcji w obrocie giełdowym 
znajdzie się łącznie 77.457.641 akcji Elektrimu SA.
#004454
Giełda Papierów Wartościowych w Warszawie zaprezentowała
ankiety, przeprowadzonej z udziałem 28 biur maklerskich. Wynika 
z niej, że w 1999 roku udział inwestorów zagranicznych w obrotach 
na rynku akcji Giełdy Papierów Wartościowych w Warszawie spadł 
do 34 proc., z 39 proc. rok wcześniej i 38 proc. w 1997 roku. 
#004455
Podaż pieniądza wzrosła w marcu o 1,5 proc., czyli o 3 mld 
930,6 mln zł, do 261 mld 731,2 mln zł - podał wstępne dane NBP. 
Od początku roku podaż spadła o 0,7 proc., czyli o 1 mld 767,5 
mln zł. Aktywa zagraniczne netto wzrosły w marcu o 3,3 proc., 
czyli o 894,1 mln USD, do 27 mld 914,2 mln USD. Od początku roku 
aktywa wzrosły o 4,6 proc., czyli o 1 mld 226,8 mln USD. 
#004456
Inflacja liczona rok do roku wyniesie na koniec grudnia 2000 
roku 7,0-7,5 proc., a na koniec pierwszego kwartału 2001 roku 
spadnie do około 6 proc. - prognozuje doradca ministra finansów 
Stanisław Gomułka. 
#004457
Większość analityków, z którymi rozmawiała PAP, przewiduje, że 
inflacja w marcu liczona rok do roku spadnie do 10,1-10,2 proc. 
z 10,4 proc. w lutym, nieliczni przewidują inflację na poziomie 
10,3 proc. 
#004458
Analitycy przewidują spadek rentowności bonów podczas
poniedziałkowej aukcji z powodu pogorszenia się nastrojów na 
światowych giełdach. Na przetargu 17 kwietnia resort finansów 
zaoferuje bony 13-tygodniowe o wartości 100 mln zł, bony 
26-tygodniowe o wartości 200 mln zł i bony 52-tygodniowe o 
wartości 400 mln zł. 
#004459
Wicepremier minister finansów Leszek Balcerowicz chce, aby 
rozmowy koalicyjne w sprawie podatków zakończyły się do końca 
kwietnia, ewentualnie w pierwszych dniach maja.
#004460
Podnoszenie płac w firmach państwowych i spółkach Skarbu 
Państwa powyżej ustalonego przez rząd wskaźnika powoduje 
zmniejszenie ich konkurencyjności na rynku światowym - powiedział 
PAP wiceminister finansów Rafał Zagórny. 
#004461
Państwa Unii Europejskiej rozpoczęły dyskusję nad 
wspólnym stanowiskiem w dwóch najbardziej kontrowersyjnych 
dziedzinach negocjacji członkowskich z kandydatami - w 
rolnictwie i w przepływie siły roboczej. 
#004462
Komisja Europejska oceniła, że Polska ma szansę na 
przyspieszenie wzrostu gospodarczego w tym roku do ponad 5 proc., 
pod warunkiem że uzna za najwyższy priorytet poskromienie 
deficytu na rachunku bieżącym. 
#004463
Przeciętne miesięczne wynagrodzenie brutto w sektorze 
przedsiębiorstw w marcu wzrosło do 1.992,35 zł. Było to o 3,4 
proc. więcej niż w lutym i o 13,7 proc. więcej niż w marcu 1999 
roku - poinformował GUS. 
#004464
W marcu oddano do użytku 7.018 mieszkań, czyli o 37,4 proc. 
więcej niż w marcu 1999 roku i o 1,4 proc. więcej niż w lutym - 
poinformował Główny Urząd Statystyczny. 
#004465
Stowarzyszenie Emitentów Giełdowych (SEG) nie odwoła się od 
decyzji urzędu antymonopolowego w sprawie stosowania przez PAP 
praktyk monopolistycznych - poinformowała prezes SEG 
Anna Rapacka.
#004466
Izba Wydawców Prasy jest przeciwna ponoszeniu przez media 
kosztów związanych z dystrybucją informacji i raportów ze spółek 
giełdowych. Według niej, kosztami tymi powinny być obciążone 
same spółki. 
#004467
W 1999 roku udział inwestorów zagranicznych w obrotach 
na rynku akcji Giełdy Papierów Wartościowych w Warszawie spadł 
do 34 proc. z 39 proc. rok wcześniej i 38 proc. w 1997 roku - 
wynika z ankiety Giełdy. 
#004468
Do Ministerstwa Skarbu Państwa wpłynęło pięć ofert na doradcę 
prywatyzacyjnego w drugim etapie prywatyzacji PZU SA. 
#004469
Konsorcjum KPMG Polska Sp. z o.o i Credit Suisse First Boston 
Sp. z o.o. będzie doradzało ministrowi skarbu przy prywatyzacji 
Elektrowni Bełchatów SA i Kopalni Węgla Brunatnego Bełchatów SA.
#004470
Sąd Okregowy w Warszawie zakazał spółce INEC Services 
wykonywania prawa głosów z posiadanego przez tę spółkę pakietu 
akcji BIG BG - podał sąd w odpisie postanowienia.
#004471
Agora SA i Netia Holdings SA zawarły umowę o wzajemnej 
promocji swoich przedsięwzięć internetowych. W ramach umowy 
strony zobowiązały się do wzajemnej promocji serwisów 
internetowych, w tym utworzenia połączenia elektronicznego 
między internetowym serwisem Gazety Wyborczej a stroną główną 
portalu Internetia. 
#004472
Akcjonariusze Banku Handlowego SA w Warszawie uchylili 
grudniową uchwałę o fuzji z BRE Bankiem SA. 
#004473
Elektrim zapowiedział, że docelowo zamierza wydać na 
inwestycje internetowe do 200 mln USD. 
#004474
InterNetia, spółka należąca do Netii Holdings, oraz EuroZet, 
właściciel Radia Zet, podpisały umowę o powołaniu spółki 
internetowej. 
#004475
W najbliższym czasie Ministerstwo Skarbu Państwa ogłosi 
przetarg na doradcę, który przygotuje analizy możliwości 
utworzenia spółki Polski Cukier - poinformowano PAP w biurze 
prasowym resortu. 
#004476
W marcu tego roku w skupie i na targowiskach wzrosły ceny 
większości produktów rolnych. Spadły ceny skupu żyta i 
ziemniaków. Chów trzody chlewnej jest nadal nieopłacalny - podał 
Główny Urząd Statystyczny. 
#004477
Średnia krajowa cena skupu żyta w marcu tego roku wyniosła 
38,06 zł/q - poinformował Główny Urząd Statystyczny. 
#004478
Prezes banku PKO BP SA powiedziała PAP, iż uważa, że 
największy polski bank detaliczny uda się sprywatyzować w 2001 
roku. 
#004479
8 maja Bankowy Fundusz Gwarancyjny powinien rozpocząć wypłaty 
odszkodowań dla 147,5 tys. deponentów upadłego Banku 
Staropolskiego - poinformowała prezes Funduszu. 
#004480
Ceny ropy w Londynie w piątek wzrosły o ponad 1 proc. Cena 
baryłki ropy Brent z Morza Północnego, z dostawą w czerwcu, 
wzrosła na Międzynarodowej Giełdzie Paliw (IPE) w Londynie o 
godz. 14.00 o 31 centów, do 23,10 USD. 
#004481
Grupa-77 (państw rozwijających się), której szczyt zakończył 
się w nocy z czwartku na piątek w Hawanie, zaproponowała 
strategię, mającą pomóc krajom III Świata w zwalczaniu biedy i 
włączeniu się do rewolucji technologicznej. 
#004482
Od połowy kwietnia trzej z pięciu największych producentów 
proszków do prania w Polsce Procter&Gamble, Unilever i Henkel 
ujednolicą opakowania swoich produktów - poinformowała 
rzeczniczka Procter&Gamble. 
#004483
XVI-wieczny manuskrypt z okresu indyjskiej dynastii Wielkich 
Mogołów został sprzedany na aukcji w galerii Sotheby's w 
Londynie za 1,1 miliona funtów, czyli 1,7 miliona dolarów. 
Manuskrypt zawiera wiersze perskiego poety Hafiza i 873 
ilustracji wyobrażających ptaki żyjące w Indiach. Zdaniem 
ekspertów sporządzono go w 1587 roku dla władcy Indii Akbara.
Przed licytacją wartość manuskryptu szacowano tylko na 180 do 
220 tys. funtów, a sprzedano za najwyższą cenę, jaką 
kiedykolwiek zapłacono za wschodni rękopis.
Był to najwyżej wylicytowany przedmiot na aukcji zabytków 
sztuki islamu, której bilans sięga 7 milionów funtów, czyli 11,2 
miliona dolarów.
#004484
Miasto Poznań nie zgodziło się na prezentacje w ramach II 
Biennale fotografii-plakatu Katarzyny Kozyry "Więzy Krwi". 
Zdaniem urzędników, prace Kozyry "są skandalizujące i nie przez 
wszystkich akceptowane".
#004485
Obrazy, grafiki i rzeźby 35 twórców katalońskich prezentowane są 
od piątku w krakowskim Muzeum Narodowym na wystawie 
zatytułowanej "Przed Miro po Dalim. Mistrzowie katalońscy XX 
wieku".
#004486
Wojciech Mularczyk, student Wydziału Reżyserii Dźwięku 
warszawskiej Akademii Muzycznej, otrzymał amerykańską nagrodę 
"Golden Reel" 1999 za realizację dźwiękową filmu "Claire", 
stworzonego we współpracy z łódzką filmówką.
#004487
Maciej Jabłoński oraz ks. Robert Bernagiewicz, autorzy prac 
muzykologicznych, otrzymali w piątek w Warszawie dwa równorzędne 
wyróżnienia, w przeprowadzonym po raz pierwszy konkursie o 
nagrodę im. ks. prof. Hieronima Feichta.
#004488
Po 20 latach nieobecności ukazała się na rynku książkowym 
powieść "Kwiecień" Józefa Hena. Data jej powrotu zbiega się z 
datą opisywanego w powieści forsowania Nysy Łużyckiej - 15 
kwietnia 1945 roku.
#004489
W lokalu przylegającym do wileńskiego Muzeum Adama Mickiewicza, 
po zakończeniu remontu, w piątek została otwarta Sala Filomatów.
#004490
Ks. kardynał Franciszek Macharski - obchodzący 50-lecie pracy 
kapłańskiej - otrzymał doktoraty dwóch krakowskich uczelni: 
Uniwersytetu Jagiellońskiego i trzech wydziałów Papieskiej 
Akademii Teologicznej.
Uroczystość wręczenia tytułów odbyła się w auli Collegium  
Novum Uniwersytetu Jagiellońskiego z udziałem prymasa Polski  
kardynała Józefa Glempa, nuncjusza apostolskiego w Polsce, 
arcybiskupa Józefa Kowalczyka i osobistego sekretarza papieża, 
biskupa Stanisława Dziwisza.
Władze Uniwersytetu przyznały kardynałowi ks. Franciszkowi 
Macharskiemu godność doktora honoris causa za: udział w życiu 
uczelni, "życzliwe sprawowanie roli Wielkiego Kanclerza 
Uniwersytetu Jagiellońskiego", pomoc materialną i duchową 
dla społeczności akademickiej w czasach stanu wojennego i 
u schyłku PRL. Doceniono także osiągnięcia nauczycielskie i 
organizacyjne kardynała jako rektora Seminarium 
Archidiecezjalnego i profesora Papieskiego Wydziału 
Teologicznego w Krakowie. Kardynał Franciszek Macharski, 
dziękując za doktoraty, powiedział: "Odznaczyliście w tym 
biskupie krakowskim jego opowiedzenie się bez reszty za 
sprawiedliwością i miłosierdziem. Bez tych dwóch wartości nie 
może żyć człowiek i jego społeczność". 
#004491
Polacy jako pierwsi na świecie dokonali naczyniowego zamknięcia 
dwóch ubytków w przegrodzie. Nieoperacyjne leczenie pęknięcia 
przegrody między komorami serca to zabieg, z którym kardiolodzy 
wiążą duże nadzieje. Zabieg wykonano u 52-letniego mężczyzny po 
zawale serca, w wyniku którego w przegrodzie międzykomorowej 
powstały dwa pęknięcia. Na skutek tego uszkodzenia krew 
przedostawała się z lewej komory do prawej i dalej do płuc. 
#004492
Polska aparatura przygotowywana dla satelity Integral przeszła 
pomyślnie wszystkie testy w laboratoriach Europejskiej Agencji 
Kosmicznej - poinformował PAP dr Piotr Orleański z Centrum Badań 
Kosmicznych PAN. 
Polska uczestniczy w organizowanym przez Europejską Agencję 
Kosmiczną (ESA) międzynarodowym projekcie Integral obejmującym 
satelitarne badania promieniowania rentgenowskiego i gamma we 
wszechświecie. Udział Polski obejmuje dostarczenie wybranych 
podzespołów i oprogramowania do przyrządów przeznaczonych do 
rejestracji  promieniowania gamma. 
#004493
Astronomowie odkryli najodleglejszy obiekt we Wszechświecie - 
kwazar oddalony od nas o niewiarygodny dystans 26 mld lat 
świetlnych. Jego zdjęcie jest dostępne w Internecie pod adresem 
http://www.sdss.org.
#004494
W Instytucie Genomu w Walnut Creek w Kalifornii odszyfrowano 
prawie w całości trzy ludzkie chromosomy: 5, 16 i 19 - 
samoodtwarzające się składniki jądra komórkowego. 
#004495
Szwajcarscy naukowcy odkryli sposób na wykorzystanie DNA do 
uruchomienia mikroskopijnego urządzenia, które może 
zapoczątkować roboty nowej generacji.
#004496
Nowa metoda leczenia wysiękowej degeneracji plamki żółtej - 
jednej z głównych przyczyn ślepoty u ludzi po 60 roku życia - 
będzie wkrótce dostępna w USA.
#004497
Francuskie Stowarzyszenie Ofiar Hormonu Wzrostu wniosło do sądu 
pozew przeciwko laboratoriom Instytutu Pasteura w Paryżu, 
zarzucając im "oszustwo dotyczące jakości produktu". 
#004498
Już przyszłoroczne rozliczenie PIT będzie możliwe przez Internet 
- powiedział dziennikowi "Prawo i Gospodarka" Paweł Narożny, 
doradca wicepremiera Leszka Balcerowicza. W tym roku ma ruszyć 
program pilotażowy, który pozwoli określić możliwości 
rozliczania podatków przez Internet. Program, który ma być 
wprowadzany w Szczecinie, obejmie wybranych podatników - pisze 
"PG".
Wg gazety ponad 29 mln Amerykanów wypełniło do tej pory
swoje zeznania podatkowe drogą elektroniczną, czyli o 17 proc. 
więcej niż w roku ubiegłym. W 2007 r aż 80 proc. Amerykanów ma 
składać roczne rozliczenia przez Internet. Rząd federalny 
prowadzi intensywną kampanię na rzecz rozliczania się tą drogą. 
Powodów jest kilka: po pierwsze stanowi to znaczną oszczędność 
papierkowej roboty, po drugie - zeznania sporządzone drogą 
komputerową zawierają dużo mniej błędów.
#004499
Już po raz trzeci zacznie się proces Edwarda Misztala i Janusza 
Smugi, byłych milicjantów oskarżonych o porwanie w 1983 r. 
pracowników prymasowskiego komitetu pomocy uwięzionym. 
Postanowił tak Sąd Rejonowy dla m. st. Warszawy, ponieważ 
ostatnia przerwa w tym - ciągnącym się w sumie od 1994 procesie -
trwała dłużej niż wymagane przez prawo 35 dni. W takim 
przypadku, o tym czy proces kontynuować, czy zacząć od nowa, 
decyduje wola stron. Prokuratura chciała kontynuacji (bo do 
zakończenia procesu pozostało przesłuchanie jednego świadka), 
ale obrona opowiedziała się za wznowieniem przewodu. 
Przewodniczący składu sędziowskiego Piotr Schab podkreślił, że 
powodem przerwy była choroba ławnika. Odroczona sprawa 
rozpocznie się od nowa w innym terminie. Misztal jest oskarżony 
o to, że na jego bezprawne polecenie milicjanci, którymi 
kierował Smuga, wywieźli do lasu sześć osób. Odpowiadający z 
wolnej stopy oskarżeni nie przyznają się do zarzutów. Misztal 
mówił, że wywiezienie zatrzymanych polecił mu milicyjny "sztab". 
Przypominał też, że otrzymał naganę za całą akcję. Oskarżonym 
grozi od roku do 10 lat więzienia. 
#004500
Obywatele Niemiec oskarżeni o udział w fikcyjnych spółkach
nielegalnie kupujących ziemię w Zachodniopomorskiem, zaprzeczają 
stawianym im przez prokuraturę zarzutom. Sąd Rejonowy w 
Szczecinie kontynuował postępowanie w tej sprawie. Odpowiada w 
niej 8 obywateli Niemiec, którzy wg nieoficjalnych obliczeń 
policji, wykupili w latach 1996-1997 w ramach spółek z ich 
udziałem ok. 20 tys. hektarów ziemi. Obywatele Niemiec twierdzą, 
iż działali zgodnie z prawem, a ich zamiarem było tworzenie 
nowoczesnych gospodarstw rolnych. "Byłem przekonany, że moje 
działanie było zgodne z prawem. Nie miałem zamiaru działać na 
szkodę polskiego państwa. Umowa była zawierana przed polskim 
notariuszem" - powiedział Heinz L., jeden z oskarżonych. 
#004501
podejrzanego o udział w łódzkiej "Ośmiornicy". Poinformował o 
tym naczelnik Wydziału ds. Zwalczania Przestępczości 
Zorganizowanej Prokuratury Okręgowej w Opolu Włodzimierz 
Ostrowski. Wg niego na trop biznesmena trafiono po sygnale 
bankowców: przez konto mężczyzny w jednym z opolskich banków 
przepłynęło w ciągu dwóch miesięcy 6 mln zł. 
#004502
Ok. 3000 osób wzięło udział w marszu przeciw przemocy, który  
przeszedł ulicami Bełchatowa.
#004503
Osiem lat ma spędzić w więzieniu były policjant za spowodowanie 
po pijanemu wypadku drogowego, w którym zginęły dwie osoby, a 
trzy, w tym dwoje dzieci, zostały ranne - orzekł Sąd Okręgowy w 
Rzeszowie.      
#004504
Na karę trzech i pół roku więzienia skazał Sąd Rejonowy w 
Łodzi b. policjanta Jerzego B. za spowodowanie po pijanemu 
wypadku drogowego, w którym jedna osoba zginęła, a jedna została 
ranna. 
#004505
Kary od roku do 10 lat więzienia grożą trzem osobom, które w 
ubiegłym roku zajmowały się ściąganiem długów od różnych 
wierzycieli w Białymstoku.
#004506
Od 13 do 10 lat więzienia zażądał prokurator dla szefów gangu 
oskarżonego o wymuszanie haraczy. 
#004507
Dwóch świadków podejrzanych o powiązania z grupą przestępczą 
Marka M. ps. "Oczko" odmówiło składania zeznań przed sądem. 
#004508
Sześć osób handlujących fikcyjnymi fakturami VAT stanie przed 
Sądem Rejonowym w Poznaniu. W ciągu kilku miesięcy wystawili 
fałszywe faktury na ponad 980 tysięcy złotych. W efekcie Skarb 
Państwa stracił prawie 0,5 mln zł. 
#004509
Prawie 8,5 tys. pirackich płyt kompaktowych i kilka tysięcy 
okładek skonfiskowała warszawska policja u Jurija L., 35-
letniego obywatela Ukrainy. 
#004510
to obchody triumfalnego wjazdu Chrystusa do Jerozolimy. Przybył 
on do tego miasta jako Mesjasz Król. Mimo entuzjazmu tłumów 
wiedział, co go spotka, że zostanie odrzucony i skazany na 
śmierć. Na pamiątkę tego wydarzenia, już od IV wieku odbywają 
się w tym dniu uroczyste procesje, a od wieku XI powszechny jest 
zwyczaj święcenia zielonych gałązek, czyli wielkanocnych palm, 
które są symbolem chwały Chrystusa.
Niedziela Palmowa jest też początkiem Wielkiego Tygodnia, 
którego punktem kulminacyjnym jest Triduum Paschalne.
Gałąź zielona od wieków występowała w obrzędach wszystkich 
kultur jako symbol życia, radości i sił witalnych. W dawnej 
Polsce najczęściej za palmę służyła gałązka wierzbowa obsypana o 
tej porze roku baziami, której przypisywano dobroczynne 
właściwości.
#004511
Co to jest wierzbowanie i jak tradycyjnie sporządzić naturalną 
farbkę do malowania wielkanocnych pisanek uczyły się dzieci na 
etnograficznych lekcjach w Białostockim Muzeum Wsi w Osowiczach.
#004512
Honorową Flagą Europy nagrodzony został Głogów. To już drugie 
wyróżnienie dla tego miasta - w ubiegłym roku Głogów otrzymał 
bowiem Dyplom Rady Europy.
#004513
Dessous, czyli przodek dzisiejszego body, torebki ze skóry 
rekina, sceniczna suknia, pod którą nie nosiło się bielizny - to 
tylko niektóre ciekawostki, zgromadzone na wystawie w Muzeum 
Historii Katowic.
#004514
Dwunastu bezdomnych malowało w piątek "w czynie społecznym" 
latarnie na rynku w Katowicach. 
#004515
Z powodów finansowych nie ma szans na rekonstrukcję domu Ludwika 
Zamenhofa - twórcy języka esperanto. Budowę planowano w pobliżu 
historycznego miejsca lokalizacji budynku, w centrum Białegostoku.
#004516
Dwaj duńscy rybacy tak intensywnie raczyli się piwem w pubie 
podczas krótkiego postoju ich kutra w angielskim porcie 
Sharpness, że postanowili udać się na przejażdżkę ukradzionymi w 
autosalonie pojazdami.
Jednak alkohol zrobił swoje i niefortunni amatorzy cudzych 
samochodów uszkodzili 31 aut. Udało im się uciec, jednak zapach 
ryb, który po nich pozostał w porzuconych pojazdach, doprowadził 
policjantów prosto do portu, gdzie cumowała ich jednostka. 
Straty w postaci rozbitych samochodów oszacowano na 654 tysięcy 
dolarów. Sąd wymierzył obydwu rybakom karę 6 i 8 miesięcy 
więzienia - podał w piątek duński tygodnik dla marynarzy, który 
opisał całą historyjkę.
#004517
Wyprodukowany w 1958 roku odbiornik telewizyjny "Neptun-
Belweder" jest jednym z kilkudziesięciu starych telewizorów, 
które można zobaczyć na wystawie w Gdańsku. 
#004518
Pierwszy po aksamitnej rewolucji minister pracy i spraw 
socjalnych Czechosłowacji Petr Miller jest bezrobotnym i pobiera 
zasiłek w wysokości 10 tys. koron miesięcznie (ok. 1150 zł).
#004519
Królowa Danii Małgorzata II, która w niedzielę będzie obchodzić 
60. urodziny, zamierza "wypełnić swoją misję do końca" i nie 
abdykuje na rzecz 31-letniego syna Fryderyka.
#004520
Mistrz olimpijski Mateusz Kusznierewicz (YKP Warszawa) bliski 
jest zdobycia na wodach u wybrzeży Palma de Mallorca tytułu 
mistrza Europy w żeglarstwie w klasie Finn. Po siedmiu wyścigach 
umocnił się na pozycji lidera. Drugiego w klasyfikacji 
zawodnika, Chorwata Karlo Kureta wyprzedza aż o 21 punktów. 
#004521
Mistrz świata Dariusz Michalczewski ("Tiger") i jego przeciwniGraciano
Rocchigiani ("Rocky"), są gotowi do sobotniej walki o 
tytuł mistrza świata wagi półciężkiej wersji WBO. Podczas 
piątkowej, oficjalnej wagi, obaj ważyli tyle samo - po 79,300 kg. 
#004522
W piątek w hokejowych mistrzostwach świata grupy B w Katowicach 
była przerwa. W sobotę nasi zawodnicy grać będą z faworytem 
mistrzostw - Niemcami. Powszechnie uważa się, że Niemcy wygrają 
katowickie mistrzostwa.
#004523
Prezydium Zarządu PZPN zaleciło kadrze drużyny narodowej by 
przygotowania do meczów odbywały się w ośrodkach sportowych lub 
wypoczynkowych, a nie jak było to do tej pory w hotelach. 
"Spokojna atmosfera powinna pomóc w przygotowaniach 
reprezentacji. Powinniśmy skończyć z zakwaterowaniem kadry w 
hotelach" - powiedział prezes PZPN Michał Listkieiwcz. 
#004524
Reprezentacja polskich koszykarzy przegrała z Gruzją 63:73 
(28:40) w czwartym meczu grupy B eliminacji do finałów 
mistrzostw Europy juniorów. 
#004525
Janusz Kulig (ford focus WRC) jest liderem Rajdu Warszawskiego, 
drugiej eliminacji Mistrzostw Polski, po pierwszym etapie i 9. 
odcinkach specjalnych. Kulig wyprzedza o 7,9 s Leszka Kuzaja 
(toyota corolla WRC). Trzecie miejsce zajmuje Robert Herba (seat 
cordoba) ze stratą 2.01,4. 
#004526
W drugim dniu zapaśniczych mistrzostw Europy w stylu klasycznym 
w Moskwie reprezentanci Polski walczyli ze zmiennym szczęściem. 
Z ósemki, która wystartowała do pojedynków o medale w turnieju 
pozostała połowa. Z turniejem pożegnali się: Piotr Jabłoński 
(Cement Gryf Chełm) - 54 kg, debiutant Krzysztof Szczepanik 
(Wisłoka Dębica) - 63 kg, Mariusz Pawłowski (AKS Piotrków 
Trybunalski) - 76 oraz - co jest sporą niespodzianką  - 
wicemistrz olimpijski z Atlanty Jacek Fafiński (Legia Warszawa) -
97 kg. 
#004527
Działacz Komitetu Olimpijskiego USA (USOC), Terry Madden, 
zrezygnował z funkcji w USOC, by objąć stanowisko dyrektora 
nowej Agencji Antydopingowej USA (USADA) - poinformowano w 
w Bostonie. 
#004528
Ponad 200 fanów pierwszoligowego Dynamo Batumi zaatakowało 
autokar z graczami WIT Georgia Tbilisi, po tym jak ten klub 
pokonał Batumi 1:0. 
#004529
W niedzielnym maratonie w Londynie weźmie udział niemal cała 
światowa czołówka. Zdaniem ekspertów, będzie to najszybszy z 
dotychczasowych biegów na dystansie 42 km 195 m.
#004530
Włoch Ivano Quaranta wygrał, po finiszu z grupy, trzeci etap 
kolarskiego Tygodnia Lombardzkiego. Liderem pozostał Ukrainiec 
Serhyj Honczar z grupy Liquigas. 
#004531
Wyrazy współczucia napływały z całego świata do paryskiej 
kliniki, w której przebywa operowany w czwartek as światowej 
piłki nożnej, Brazylijczyk Ronaldo. Jedną z depesz nadano w 
Hawanie, a jej autorem jest były idol światowego futbolu, Diego 
Maradona. Uzależniony od kokainy Argentyńczyk, przebywający na 
Kubie na leczeniu odwykowym, był jednym z pierwszych 
ofiarujących Ronaldo swą pomoc. 
#004532
Mistrz świata, Hiszpan Oscar Freire z grupy Mapei został 
zwycięzcą trzeciego etapu kolarskiego wyścigu Dookoła Aragonii. 
Liderem wyścigu pozostał  Włoch Leonardo Piepoli (Banesto). 
#004533
Holender Wilco Zuiderwijk wygrał w piątek czwarty etap 
kolarskiego wyścigu Dookoła Dolnej Saksonii  wyprzedzając lidera 
- Niemca Olafa Pollacka. Na szóstym miejscu finiszował Grzegorz 
Gronkiewicz (Mat Ceresit CCC).
#004534
16-latek, który zranił dotkliwie piłką golfową rzuconą z trybun 
bramkarza Bayernu Monachium Olivera Kahna, został odnaleziony 
(dzięki wyznaczonej nagrodzie w wysokości 1000 DM) - 
poinformowała policja z Freiburga. 
#004535
Louis van Gaal, trener Barcelony zdecydował, że Patrick Kluivert 
nie wystąpi w meczu przeciwko Realowi Oviedo. Zdaniem 
obserwatorów oznacza to, że pod koniec sezonu Kluivert opuści 
klub. 
#004536
Europejska Unia Piłki Nożnej (UEFA) postanowiła, że kibice 
Galatasaray Stambuł nie będą wpuszczeni na rewanżowy mecz 
półfinału Pucharu UEFA z Leeds, 20 kwietnia. 
#004537
Pół miliona franków kary (ok. 80 tys. USD) nałożyła Francuska 
Federacja Piłkarska na Olympique Marsylia po incydencie do 
jakiego doszło podczas ligowego meczu z AS Monaco w zeszłym 
tygodniu.
#004538
Drużyna Krzysztofa Oliwy New Jersey Devils wygrała w pierwszym 
meczu rundy play off Pucharu Stanleya z Florida Panthers 4:3.
#004539
Wilfried Mannion, znany przed laty piłkarz reprezentacji 
Anglii i Middlesbrough, zmarł w piątek rano, po długiej 
chorobie, w wieku 81 lat.
#004540
Arsenal Londyn poinformował, że po zakończeniu sezonu z klubu 
będzie mógł odejść chorwacki napastnik Davor Suker, mimo że 
jego kontrakt wygasa dopiero w 2001 roku.
#004541
W sobotę na północy zachmurzenie umiarkowane i duże, z 
przelotnymi opadami deszczu. Poza tym pogodnie, ale po południu 
w województwach zachodnich i południowo-zachodnich miejscami 
przelotny deszcz lub burze. Temp. maks. od 14 st. na Wybrzeżu do 
22 st. na Górnym Śląsku. Wiatr słaby i umiarkowany, południowy i 
południowo-wschodni. W niedzielę pochmurno z rozpogodzeniami. 
Miejscami przelotne opady deszczu. Możliwe burze. Temp. min. od 
5 do 10 st. Temp. maks. od 12 st. na Pomorzu Zachodnim do 18 st. 
na południu. 
#004542
PAP wydaje od września cotygodniowy serwis o Polsce o nazwie 
Polski Tydzień, opracowywany pod kątem potrzeb mediów i 
organizacji polonijnych.
Prócz informacji serwis ten zawiera kilka zdjęć i grafik.
Jest dostarczany nieodpłatnie pocztą elektroniczną w każdą 
sobotę.
Prosimy Państwa o nadsyłanie na nasz adres dziennik@pap.com.pl 
adresów mailowych polonijnych pism, rozgłośni radiowych i 
organizacji, które mogłyby być zainteresowane otrzymywaniem 
wspomnianego serwisu.
#004543
Prezydent Aleksander Kwaśniewski przeprosił w 60. rocznicę
zbrodni katyńskiej za tych, którzy "fałszowali i przemilczali" 
prawdę o Katyniu, a także oddał hołd tym wszystkim, którzy 
walczyli o prawdę o Katyniu. "Kościół katolicki, rodziny 
katyńskie, duchowni, środowiska emigracyjne, demokratyczna 
opozycja w Polsce, ludzie kultury, literatury i sztuki - jak 
najwyższej próby świadkowie i kronikarze tej tragedii: Józef 
Czapski, Gustaw Herling-Grudziński, nie bacząc na trudności, 
groźby - przywrócili nam nie tylko prawdę, ale i godność" - 
powiedział. 
Sejm przez aklamację przyjął uchwałę składającą hołd pamięci 
zamordowanych obywateli Rzeczypospolitej. W uchwale napisano 
m.in., że "sprawcy zbrodni katyńskiej nie zostali ukarani, a 
problem odpowiedzialności prawnej nie został jeszcze 
rozstrzygnięty". 
Zdaniem zastępcy Prokuratora Generalnego Stefana Śnieżki, 
rosyjska prokuratura prawdopodobnie będzie musiała umorzyć 
śledztwo ws. zbrodni katyńskiej, ponieważ nie żyje już nikt, 
kogo można by o to oskarżyć. 
Premier Jerzy Buzek powiedział, że komunistycznego ludobójstwa 
nie należy przypisywać całemu narodowi rosyjskiemu. "Sami 
Rosjanie przecież wyjątkowo wiele wycierpieli z rąk tych samych 
komunistycznych oprawców" - powiedział przed apelem poległych 
przy warszawskim Pomniku Poległym i Pomordowanym na Wschodzie. 
Przebywającej w Katyniu Jolancie Kwaśniewskiej pokazano nowo 
odkryte miejsca pochówku. Odkryto je ponad tydzień temu w lesie 
katyńskim, kilkaset metrów od wznoszonego kompleksu 
upamiętniającego śmierć polskich oficerów.
Na mocy dekretu podpisanego przez Stalina 5 marca 1940 r. NKWD 
rozstrzelało ok. 22 tys. obywateli polskich. Polskich oficerów, 
urzędników, policjantów, funkcjonariuszy straży granicznej i 
więziennej, przebywających w obozach jenieckich w Kozielsku, 
Starobielsku i Ostaszkowie, rozstrzelano od kwietnia do maja 1940 
r. w Charkowie, Miednoje i Katyniu.
#004544
W środę, w przyszłym tygodniu, po raz kolejny zbierze się 
prezydium Akcji Wyborczej Solidarność, by dyskutować o kandydacie 
Akcji na prezydenta. "Na pewno środowe prezydium będzie w 
znaczący sposób przybliżać nas do tej decyzji" - powiedział 
sekretarz klubu Akcji Kazimierz Janiak po spotkaniu władz AWS. 
Premier Jerzy Buzek powtórzył tymczasem deklarację, że nie będzie 
kandydował w wyborach prezydenckich. 
"Szef AWS (Marian Krzaklewski) nie jest jeszcze gotów, by 
przedstawić nam jakiekolwiek swoje stanowisko" - powiedział 
prezes Stronnictwa Konserwatywno-Ludowego Jan Maria Rokita.	
Zarówno Rokita, jak i prezes ZChN Marian Piłka podkreślili, że 
formalnie nie rozważa się wariantu zakładającego objęcie przez 
Krzaklewskiego stanowiska premiera i wysunięcie obecnego szefa 
rządu jako kandydata AWS na prezydenta. 
#004545
Niemal połowa (48 proc.) osób ankietowanych przez CBOS popiera 
inicjatywę prawyborów w AWS dotyczących kandydata na prezydenta, 
a ponad dwie piąte (42 proc.) opowiada się za innym kandydatem 
niż Marian Krzaklewski.
Tylko 12 proc. ankietowanych przez CBOS jest zdania, że o tym, 
kto zostanie kandydatem AWS na prezydenta, powinny zdecydować 
statutowe władze AWS i Marian Krzaklewski. Jedynie 15 proc. 
ankietowanych popiera kandydaturę Krzaklewskiego. 
Na pytanie zadane respondentom-przeciwnikom kandydatury 
Krzaklewskiego, kto powinien zostać kandydatem AWS na 
prezydenta, 24 proc. odpowiedziało, że Maciej Płażyński, 9 proc. 
że Andrzej Olechowski, zaś 2 proc. że Lech Wałęsa.
#004546
"Jeśli chodzi o kandydata na prezydenta, to nie podjęliśmy 
ostatecznej decyzji do pewnego stopnia dlatego, że chcielibyśmy, 
aby wykrystalizowała się sytuacja w AWS" - powiedział 
dziennikarzom szef Unii, wicepremier Leszek Balcerowicz po 
posiedzeniu zarządu partii. 
Balcerowicz zastrzegł, że wspólny kandydat koalicji na 
prezydenta musi być "zgodny z preferencjami odpowiednio dużej 
części unijnych sympatyków i wyborców". "Nie jest tajemnicą, że 
tego warunku nie spełnia szef AWS Marian Krzaklewski" - 
powiedział. Warunek ten spełnia natomiast - według Unii - 
marszałek Sejmu Maciej Płażyński. 
26 kwietnia zbierze się Rada Krajowa UW, by zadecydować co z 
unijnym kandydatem na prezydenta. Poza wystawieniem wspólnego, 
koalicyjnego kandydata Unia ma do wyboru trzy inne warianty: 
wskazanie własnego kandydata, poparcie kandydatury Andrzeja 
Olechowskiego (zwolennikiem tego jest np. Leszek Balcerowicz) 
lub też niewystawianie nikogo.
#004547
W ocenie ministra spraw zagranicznych Bronisława Geremka Polska 
ma nie tylko potrzebę, ale i możliwości unormowania stosunków z 
Rosją. Przedstawiając założenia do swojego dorocznego 
wystąpienia na temat polskiej polityki zagranicznej szef 
polskiej dyplomacji wyraził nadzieję, że nastąpi to w ciągu 2000 
roku. 
Szef MSZ zapowiedział, że priorytetam polskiej polityki 
zagranicznej będą: integracja z Unią Europejską, polityka 
bezpieczeństwa, umocnienie pozycji Polski w regionie i promocja 
naszej gospodarki.	Za niepokojące zjawiska na arenie 
międzynarodowej uznał: pogłębiającą się niechęć w UE do 
przyjmowania nowych państw, niewielkie perspektywy skutecznej 
demokratyzacji Rosji i Ukrainy, a także ciągle krytyczną 
sytuację na Bałkanach. 
#004548
Zdaniem Adama Słomki (Konfederacja Polski Niepodległej - 
Ojczyzna) niedawne inicjatywy AWS i Sojuszu Lewicy 
Demokratycznej w sprawie przeciwdziałania korupcji są próbą 
odwrócenia uwagi od ich udziału w procesie tworzenia korupcji w 
Polsce. 
Przewodniczący KPN-O uważa, że partie te zainteresowały się 
sprawą korupcji dopiero wtedy, gdy przekonały się, że budzi ona 
bardzo żywy oddźwięk społeczny. "Na złodzieju czapka gore" - 
powiedział Słomka. Jego zdaniem system korupcjogenny tworzą "SLD, 
UW i niestety AWS".
#004549
Komisja Etyki Poselskiej ukarała upomnieniem Władysława 
Adamskiego z SLD za jego wypowiedź na temat Radia Maryja podczas 
grudniowej debaty w Sejmie. 
W jednej z debat Adamski powiedział: "Tyle jeśli chodzi o 
religijne Radio Ma... khm (tu chrząknął) ...ryja". Powiedział 
później, że "pewne słowa mogą przechodzić przez gardło trudniej 
niż inne i mogą mimowolnie powodować odruchy wykrztuśne". 
Komisja uznała, że Adamski naruszył zasadę Kodeksu Etyki 
Poselskiej mówiącą, że poseł powinien szanować godność innych 
osób. Adamski uznał werdykt Komisji za "zupełnie nieobiektywny".
#004550
Gdyby podczas pacyfikacji "Wujka" nie padły strzały, to zabici 
byliby po naszej stronie - twierdzą zomowcy zeznający w procesie 
oskarżonych o pacyfikację w stanie wojennym dwóch śląskich 
kopalń.      
"Strzelanie odbieraliśmy jako naszą obronę - strzały padły, gdy 
byliśmy w kłopotach i uciekaliśmy przed agresywnymi 
górnikami" - zeznał były zomowiec Andrzej Cz. Podkreślił, że "z 
zachowania górników można było wywnioskować, iż nie zależy im 
jedynie na przegonieniu funkcjonariuszy ZOMO".
W wyniku pacyfikacji w grudniu 1981 roku strajkujących kopalń 
"Wujek" i "Manifest Lipcowy" zginęło dziewięciu górników, a 
kilkudziesięciu zostało rannych. Na ławie oskarżonych zasiadło 
22 byłych funkcjonariuszy tzw. plutonu specjalnego ZOMO.
#004551
Kolejny świadek, najprawdopodobniej oficer służb specjalnych 
PRL, zeznawał przed Sądem Lustracyjnym na procesie podejrzanego 
o "kłamstwo lustracyjne" byłego wicepremiera i szefa MSWiA 
Janusza Tomaszewskiego (AWS). Proces Tomaszewskiego jest tajny; 
żadne szczegóły czwartkowej rozprawy nie są znane.
Sąd Lustracyjny wszczął tymczasem trzy nowe postępowania wobec 
podejrzanych o "kłamstwo lustracyjne": wobec posła, dyrektora 
urzędu centralnego oraz adwokata - poinformował sędzia Rafał 
Kaniok. Zgodnie z praktyką sądu, nazwiska tych osób stają się 
znane dopiero w dniu rozpoczęcia ich procesu.
#004552
Uczestnicy III szczytu premierów Rady Państw Morza Bałtyckiego w 
duńskim mieście Kolding rozmawiali o współpracy w dziedzinie 
transportu, energetyki i o politycznym wsparciu dla integracji 
europejskiej - podał premier Jerzy Buzek. Członkami Rady Państw 
Morza Bałtyckiego są: Dania, Estonia, Finlandia, Islandia, 
Litwa, Łotwa, Niemcy, Norwegia, Polska, Rosja, Szwecja i Komisja 
Europejska. 
Jerzy Buzek podkreślił, że w czasie szczytu "dobrze została 
przyjęta sprawa realizacji połączenia drogowego via Baltica". 
Dodał też, że Norwegowie wyrazili zainteresowanie zaopatrzeniem 
państw środkowoeuropejskich w energię i powiedział, że już za 
kilka miesięcy możliwe jest podpisanie umowy między Polską i 
Norwegią w sprawie budowy gazociągu z tego kraju.
#004553
Minister spraw zagranicznych Rosji Igor Iwanow ogłosił, że 
Moskwa prowadzi z przedstawicielami czeczeńskimi "bezpośredni 
dialog", mający na celu zakończenie wojny w tej separatystycznej 
republice kaukaskiej. Dodał, że rozważana jest sprawa pomocy 
OBWE w rozwiązywaniu problemów humanitarnych i odbudowie 
instytucji demokratycznych w Republice Czeczeńskiej".
Iwanow powiadomił o tym po spotkaniu z przebywającą w Moskwie 
Benitą Ferrero-Waldner, szefową dyplomacji Austrii - kraju, który 
obecnie przewodniczy OBWE. 
#004554
Rosyjski prezydent-elekt Władimir Putin zapowiedział, że 
wszystkie przypadki łamania praw człowieka w trakcie 
"antyterrorystycznej operacji" na Północnym Kaukazie będą 
zbadane i osądzone.
Zapewnił, że "ustanowienie w republice porządku prawnego, 
poszanowanie praw człowieka - to jeden z priorytetów rosyjskiej 
polityki państwowej". 
Poinformował o wysłaniu do republiki swego specjalnego 
przedstawiciela, który będzie się zajmować kwestiami 
przestrzegania praw i swobód w republice. Ma on współpracować z 
ekspertami Rady Europy. 
#004555
Lotnictwo rosyjskie przeprowadziło w ciągu ostatniej doby ponad 
80 nalotów, intensyfikując bombardowania w Czeczenii - 
poinformował sztab armii rosyjskiej cytowany przez agencję Itar-
Tass.
Wojskowe źródła rosyjskie zapowiadają dalszą intensyfikację 
nalotów i ostrzału artyleryjskiego. Rosjanie chcą bowiem 
zakończyć kampanię w Czeczenii przed pojawieniem się wiosennej 
roślinności w górach, która ułatwi Czeczenom prowadzenie walki 
partyzanckiej.  
#004556
Rosyjskie MSZ zdementowało informacje, że przygotowywana jest 
wizyta w Czeczenii wysokiego rangą przedstawiciela UE ds. 
polityki zagranicznej i bezpieczeństwa - Javiera Solany.
"W grę wchodzi bez wątpienia fałszywa interpretacja tego, co 
(Solana) powiedział w wywiadzie dla radia francuskiego" - głosi 
komunikat ministerstwa.  
Według Moskwy, wypowiedź Solany dotyczyła "podróży na 
Północny Kaukaz tzw. trójki szefów misji dyplomatycznych UE", 
która ma się odbyć "w przyszłym tygodniu". "Sprawa podróży pana 
Solany w regionie nie jest rozważana" - podkreśla rosyjskie MSZ. 
#004557
Mikulasz Dzurinda pozostanie premierem Słowacji - zadecydował 
parlament, odrzucając wniosek opozycji o wotum nieufności dla 
szefa rządu, które w myśl konstytucji dotyczyłoby całego 
gabinetu i oznaczało jego upadek. 
#004558
Duchowni muzułmańscy i prawosławni Kosowa utworzyli Radę 
Międzyreligijną, której pierwszym zadaniem będzie doprowadzenie 
do współpracy obu wspólnot religijnych w odbudowie ich 
zniszczonych świątyń.  
#004559
Amerykański adwokat Ed Fagan wniósł do nowojorskiego sądu pozew, 
w którym domaga się 18 miliardów odszkodowania dla ofiar 
holokaustu od firm austriackich. Wśród pozwanych jest też 
austriacka rządowa agencja prywatyzacyjna OeiAG. 
Zdaniem niemieckiego prawnika Michaela Wittiego, członka zespołu 
adwokackiego reprezentującego żydowskie ofiary nazizmu, wnosząc 
pozew Fagan chce wywrzeć presję na biznes i rząd austriacki, 
ponieważ negocjacje w sprawie odszkodowań nie przebiegają 
zadowalająco. 
#004560
Główna południowokoreańska partia opozycyjna Wielka Partia 
Narodowa (GNP) kierowana przez Ji Hoi Dzanga stała się po 
czwartkowych wyborach główną siłą parlamentarną, uzyskując 133 z 
273 miejsc. Rządząca dotąd Milenijna Partia Demokratyczna (MDP) 
prezydenta Kim Dae Dzunga również zwiększyła znacznie liczbę 
mandatów, uzyskując ich w sumie 115, ale nie zdołała wyprzedzić 
GNP, której do osiągnięcia bezwzględnej większości zabrakło tylko 
czterech mandatów.
#004561
Federalny sąd apelacyjny tymczasowo wstrzymał wydanie Eliana 
Gonzaleza ojcu. Od strony formalnej orzeczenie zabrania 
wywiezienia chłopca z terytorium Stanów Zjednoczonych. 
Orzeczenie ogłoszono zaledwie godzinę po tym, gdy upłynął 
wyznaczony przez rząd USA termin przekazania chłopca ojcu, 
czekającemu w Waszyngtonie. 
#004562
Jak ustalił amerykański wywiad wojskowy, Chiny pomagają Libii w 
budowie rakiet dalekiego zasięgu - podał "The Washington Times", 
powołując się na tajny raport Agencji Bezpieczeństwa Narodowego 
(NSA). 
#004563
Przewodniczący Krajowej Komisji Wyborczej Jose Portillo 
poinformował, że na początku czerwca odbędzie się druga tura 
wyborów prezydenckich w Peru.
W drugiej turze urzędujący prezydent Alberto Fujimori, któremu 
zabrakło 0,2 procenta głosów do uzyskania absolutnej większości 
w niedzielnych wyborach, walczyć będzie z przywódcą opozycji 
peruwiańskiej Alejandro Toledo.
#004564
Podczas czwartkowej sesji Giełdy Papierów Wartościowych spadł 
kurs akcji 120 spółek, 73 wzrósł, a 27 nie zmienił się, w tym na 
rynku NFI wzrosła cena akcji dziewięciu funduszy, a pięciu 
spadła. Indeks rynku podstawowego WIG spadł o 1,9 proc. i 
wyniósł 20.417,6 pkt. 
#004565
Przewaga popytu podczas czwartkowych dogrywek oraz usytuowanie 
indeksu Nasdaq w strefie wsparcia 3.600-3.800 pkt. mogą być 
zapowiedzią korekty wzrostowej na warszawskim parkiecie - uważa 
Marek Pokrywka, makler DM BOŚ SA. Ponadto, w porównaniu z sesją 
środową, odnotowano niewielki wzrost obrotów o 8,1 proc. do 177 
mln 408 tys. zł. "Być może najbardziej zdeterminowani 
sprzedający zostali dzisiaj wypchnięci z rynku" - powiedział. 
Zdaniem Marka Pokrywki wszystkie te czynniki zwiększają 
prawdopodobieństwo nadejścia spóźnionej korekty wzrostowej.
W czwartek WIG Teleinfo spadł o 4,8 proc., WIG 20 o 2,2 proc., 
a WIG o 1,9 proc.
#004566
Czwartek był czwartym, kolejnym dniem silnego spadku na 
amerykańskiej elektronicznej giełdzie Nasdaq. Spadły też akcje 
30 gigantów objętych wskaźnikiem Dow Jones. Zbiorczy wskaźnik 
giełdy Nasdaq obniżył się w o 92,85 pkt, czyli 2,46 procent, do 
poziomu 3676,78 pkt, najniższego od połowy grudnia ub. roku. 
W ciągu czterech dni wskaźnik ten obniżył się o 770 pkt, czyli 
o 17 procent. W porównaniu z rekordem wszechczasów 5048,62 pkt, 
pobitym 10 marca, jest on już niższy o 1372 pkt, czyli 27 
procent.
Obejmujący akcje 30 najważniejszych spółek amerykańskich 
wskaźnik Dow Jones Industrial Average obniżył się również - o 
1,81 proc. do 10923,55 pkt.
#004567
Kluby AWS, UW i PSL poparły w Sejmie proponowane przez rząd 
wprowadzenie liniowej stawki podatku od gier losowych i zakładów 
wzajemnych w wysokości 45 proc.
#004568
Kluby parlamentarne i koła poparły w Sejmie poprawkę Senatu, 
która zobowiązuje nowych właścicieli mieszkań zakładowych do 
odsprzedaży tych lokali ich wcześniejszym lokatorom. 
#004569
Komitet Ekonomiczny Rady Ministrów opowiedział się za 
przyznaniem Hucie Sendzimira w Krakowie pomocy ze środków 
budżetowych EFSAL w wysokości 18 mln 216 tys.zł. 
#004570
Rafineria Gdańska SA obniży od 14 kwietnia o 30 złotych na tonie 
ceny wszystkich gatunków benzyny i o 20 złotych na tonie ceny 
oleju napędowego.
#004571
Rafineria Czechowice SA obniża od poniedziałku ceny hurtowe 
produkowanych przez siebie paliw. Etylina 94 i bezołowiowa 
etylina 95 będą tańsze o 30 zł za jedną tonę, a olej napędowy o 
20 zł za jedną tonę. 
#004572
Spółka zależna od Elektrimu, RST El-Net SA, złożyła wniosek do 
prokuratury o zbadanie, czy minister łączności Maciej Srebro 
popełnił przestępstwo wydając drugą koncesję na operatora 
warszawskiego. 
#004573
Ministerstwo Skarbu sprzeda 10,3 proc. pakiet akcji PBK SA w 
końcu maja - poinformował minister skarbu Emil Wąsacz. 
#004574
Ponad 5 mld zł wyniosły łącznie kary, jakie w ubiegłym roku 
Urząd Ochrony Konkurencji i Konsumentów nałożył na 
przedsiębiorstwa łamiące prawo antymonopolowe.
#004575
Przez krajowe granice nadal przechodzi tytoń po zaniżonych 
stawkach celnych, a celnicy zezwalają na ten proceder, który już 
kosztował Polskę ponad 720 mln zł. 
#004576
BAE Systems nie wycofa się z zakładów mieleckich, nawet jeśli 
nie wygra przetargu na wielozadaniowy samolot dla polskiej 
armii.
#004577
Reforma przemysłu stalowego jest możliwa jedynie przy współpracy 
rządu, pracodawców i związkowców. Polska może przy tym 
wykorzystać doświadczenia Luksemburga - uważa wicepremier, 
minister spraw zagranicznych i handlu tego kraju pani Lydie 
Polfer. 
#004578
Nowy prezesem zarządu Związku Banków Polskich (ZBP) został 
dotychczasowy wiceprezes Andrzej Topiński. Jest on obecnie 
kuratorem w PKO BP. Wcześniej był prezesem tego banku. 
Dotychczasowy prezes Andrzej Szukalski został przewodniczącym 
komisji rewizyjnej ZBP. Nowymi wiceprzewodniczącymi związku 
zostali Włodzimierz Grudziński, prezes zarządu BISE SA oraz 
Michał Machlejd, prezes BGŻ SA. 
#004579
Część klientów TP SA, korzystających w Warszawie ze stałych 
łączy, nie miała w czwartek dostępu do Internetu. Awaria 
została usunięta po południu. 
#004580
Rada Europejskiego Banku Centralnego (EBC) pozostawiła stopy 
procentowe bez zmian.
#004581
Nowym prezesem Europejskiego Banku Odbudowy i Rozwoju zostanie 
najprawdopodobniej Jean Lemierre, szef departamentu skarbu we 
francuskim ministerstwie finansów. 
#004582
W pierwszym kwartale tego roku wartość chińskiego eksportu 
wzrosła aż o 39 proc. Jest to największy wzrost, notowany przez 
Chiny od ponad pięciu lat.
#004583
Z okazji zbliżającej się wiosennej konferencji Międzynarodowego 
Funduszu Walutowego i Banku Światowego MFW ogłosił swój raport 
"World Economic Outlook" z prognozami gospodarczymi na 
najbliższe lata. 
#004584
"Prymas. Trzy lata z tysiąca" - film Teresy Kotlarczyk na 
podstawie scenariusza Jana Purzyckiego o aresztowaniu i 
uwięzieniu kardynała Stefana Wyszyńskiego - mimo wcześniejszych 
planów wiosennej premiery - dopiero we wrześniu wejdzie do kin.  
Czwartkowy zamknięty pokaz fragmentów filmu w stolicy 
wywołał wielkie poruszenie wśród zaproszonych widzów. W roli 
tytułowej wystąpił w filmie Andrzej Seweryn. Ważne kreacje 
stworzyli także Zbigniew Zamachowski (ks. Stanisław, kapelan 
prymasa), Krzysztof Wakuliński (pułkownik Kozyra z UB), Maja 
Ostaszewska (siostra Leonia). Film opowiada o trzech latach 
uwięzienia prymasa 1953-55. Powstał według scenariusza Jana 
Purzyckiego. Realizowany był w Warszawie i w Lubiążu pod 
Wrocławiem. 
#004585
Album ze zdjęciami Adama Bujaka z pielgrzymki Jana Pawła II do 
Ziemi Świętej w najbliższych dniach trafi do księgarń. 
#004586
Jajka oklejane ziarnami zbóż i orzeszkami ziemnymi, palonym 
makaronem oraz skorupkami innych jajek, a także unikatowe 
wydmuszki w ażurowy wzór można obejrzeć w muzeum w Gliwicach. 
#004587
70 strojów kobiecych z kolekcji Jana Matejki można oglądać w 
Krakowie na wystawie w domu artysty przy ul. Floriańskiej. 
Artysta został ukazany tu nie tylko jako malarz, lecz także jako 
krawiec i kreator mody. 
#004588
Klub +Akwarium+ przestaje istnieć 24 kwietnia. "Z żalem i 
smutkiem żegnamy to miejsce" - powiedział podczas konferencji 
prasowej Mariusz Adamiak, prowadzący placówkę od dwunastu lat.  
#004589
Kolejna edycja Międzynarodowego Festiwalu Sztuki Autorów Zdjęć 
Filmowych "Camerimage" odbędzie się w Łodzi, a nie jak 
dotychczas w Toruniu - zadecydował organizator festiwalu - 
Fundacja "Tumult" z Torunia. 
#004590
130 filmów z 12 krajów, w tym 15 amatorskich oraz 37 programów 
telewizyjnych, zgłoszono już na XV Międzynarodowy Festiwal Filmów 
i Multimediów Niepokalanów 2000.
#004591
Nowa książka Anki Grupińskiej "Ciągle po kole" to zapis rozmów z 
żołnierzami Żydowskiej Organizacji Bojowej - powstańcami z 
warszawskiego getta. Gościem promocji książki był Marek Edelman 
- jeden z jej bohaterów.   
#004592
Prace niemieckiego artysty Josepha Beuysa oraz twórców polskich 
pokazano na wystawie "Sztuka bez granic", otwartej w ramach 
trwającej w Warszawie konferencji polsko-niemieckiej, 
zorganizowanej przez Fundację Konrada Adenauera.
#004593
Prezentacja obrazu "Tęsknota" w reż. Vojtecha Jasnego 
zainaugurowała w Cieszynie II Przegląd Filmów Czeskich "Kino na 
granicy". Impreza poświęcona twórczości Jasnego oraz nieżyjącego 
Frantiszka Vlaczili potrwa do niedzieli.
#004594
W wieku 84 lat zmarł na serce włoski pisarz Giorgio Bassani, 
autor powieści psychologicznych (m.in. "Ogród rodziny Finzi-
Continich") i opowiadań ze środowiska żydowskiego Ferrary w 
czasach faszyzmu. 
#004595
Brytyjski aktor Anthony Hopkins, któremu królowa Elżbieta II 
nadała w 1993 roku tytuł szlachecki, został obywatelem Stanów 
Zjednoczonych.
#004596
Wiertło wykorzystujące ultradźwięki do wiercenia otworów nawet w 
najtwardszych skałach opracowali specjaliści z Laboratorium 
Napędu Rakietowego agencji kosmicznej NASA w Pasadenie i jednej 
z firm w Pensylwanii.
Prezes Cybersonic Inc. w Erie, w Pensylwanii, Tom Peterson 
poinformował, że tę samą technologię można wykorzystać w dużych 
wiertłach przeznaczonych na wyposażenie robotów kosmicznych, np. 
w celu pobierania próbek meteorytów, jak i w małych, precyzyjnych 
aparatach chirurgicznych.
Mały prototyp ultradźwiękowego wiertła, ważący 0,7 kilograma, 
zużywa na wydrążenie 12-milimetrowego otworu w granicie lub 
bazalcie tylko 10 watów prądu. Tradycyjny świder elektryczny na 
wykonanie tej samej pracy potrzebowałby 20 do 30 razy więcej 
energii elektrycznej.
Autorzy wynalazku twierdzą, że technologia ultradźwiękowego 
wiertła może mieć zastosowanie w wielu dziedzinach techniki i 
gospodarki.
#004597
Poszukiwania jezior pod lodami Antarktydy i badania morskich 
lodów w Arktyce - to jedne z najważniejszych zamierzeń 
Europejskiej Rady Badań Polarnych, w której udzielają się także 
polscy naukowcy. 
#004598
Ministerstwo Edukacji Narodowej zapowiada, że w tym roku 
przyspieszy reformę szkolnictwa specjalnego.  
#004599
Nauczyciele mogą dostać pensje zgodne z Kartą Nauczyciela, czyli 
wyższe, od pierwszego maja, a nie od czerwca, jak planowano - 
uważa Stefan Kubowicz, przewodniczący NSZZ "Solidarność" Oświaty. 
#004600
Czteroletnie prace zespołu badaczy z Instytutu Pasteura w Paryżu 
i brytyjskiego Sanger Centre doprowadziły do odszyfrowania 
pełnego kodu genetycznego bakterii wywołującej trąd.
#004601
Uświadamiając ludziom ryzyko, że ich geny mogą przekazać 
potomstwu cechy wywołujące groźne choroby, można poważnie 
ograniczyć śmiertelność wywoływaną przyczynami genetycznymi - 
twierdzi kanadyjski uczony.
#004602
Wysoki rangą przedstawiciel FAO, ONZ-owskiej Organizacji ds. 
Wyżywienia i Rolnictwa, przyznał, że organizmy zmodyfikowane 
genetycznie mogą stanowić ryzyko dla zdrowia ludzi i środowiska 
naturalnego. 
#004603
Polska jest krajem bezpiecznym, a obraz przestępczości kreowany 
w mediach nie zawsze odpowiada rzeczywistości - uważa zastępca 
szefa Policji Józef Semik. "Biorąc pod uwagę liczbę przestępstw 
w policyjnych statystykach, w Polsce żyje się o wiele 
bezpieczniej niż w innych krajach" - powiedział.
Według danych policji wykrywalność zabójstw w Polsce sięga 
obecnie 87 proc. Z roku na rok znacznie wzrasta liczba kradzieży 
i rozbojów, mniej jest natomiast włamań. Liczba uprowadzeń w 
stosunku do 1998 r. wzrosła w ubiegłym roku o 100 proc.
Semik przyznał, że najwięcej problemów stwarza policji 
wykrywanie kradzieży samochodów i odzyskiwanie skradzionych 
pojazdów. W tej dziedzinie wykrywalność sięga 40 proc., a 
złodzieje zaskakują policjantów ciągle nowymi metodami 
kradzieży. 
Z roku na rok wzrasta też liczba przestępstw gospodarczych. "W 
1999 r. i od początku 2000 r. tylko straty spowodowane 
wyłudzeniami podatku VAT sięgnęły 1,3 mld zł." - poinformował 
Semik. 
#004604
Najprawdopodobniej jeszcze w kwietniu 
ruszy nowa witryna internetowa Ministerstwa Obrony Narodowej.  
Konkurs na jej przygotowanie wygrała Polska Agencja Prasowa. 
#004605
Kolejne zarzuty padły pod adresem świadka koronnego podczas 
rozprawy w białostockim procesie domniemanego szefa gangu 
wołomińskiego Henryka N. pseudonim "Dziad" i 16 innych osób 
oskarżonych o najpoważniejsze przestępstwa. 
#004606
Odwleka się zakończenie procesu Leszka D. -"Wańki" - 
domniemanego szefa gangu pruszkowskiego, oskarżonego o 
wymuszanie. Sąd nie uwzględnił poprzednich wniosków obrony, więc 
adwokaci złożyli nowe. Proces odroczono do 29 maja.
#004607
Zarzut zabójstwa 82-letniej kobiety z Siecia w gminie Smołdzino 
(Pomorskie) postawiła słupska prokuratura rejonowa 16-latkowi, 
mieszkańcowi jednej z okolicznych wsi.
#004608
Sąd Apelacyjny w Krakowie uchylił wyroki po 15 lat więzienia dla 
dwóch mężczyzn, którzy zrzucili znajomego z ponad 30-metrowej 
skały. Sprawa wróci do ponownego rozpatrzenia do Sądu Okręgowego. 
#004609
Nie będzie dochodzenia w sprawie szerzenia pornografii w 
szkolnym wypracowaniu. Sąd Rejonowy dla Krakowa Śródmieścia 
oddalił zażalenie krakowskiej szkoły na decyzję prokuratury o 
odmowie wszczęcia takiego dochodzenia.
#004610
Węgierska policja zatrzymała rekordowy w tym kraju przemyt 
heroiny, wartości 7,4 mln dolarów. Narkotyk był w drodze z 
Turcji do Londynu - poinformowała agencja MTI. 
#004611
Chińskim pandom podaje się viagrę, osławiony lek na impotencję 
dla mężczyzn - donosi dziennik "Wen Hui Daily" z Szanghaju. 
Celem jest zwiększenie populacji pand, których na całym świecie 
zostało tylko około tysiąca.
"Samiec pandy jest w stanie wytrwać w stosunku płciowym 
jednorazowo tylko przez 30 sekund, w związku z tym szanse na 
zapłodnienie samicy są niewielkie. Dzięki viagrze, ten czas może 
ulec wydłużeniu do ok. 20 minut" - napisała gazeta.
Jednak Zhang Hemin, kierownik ośrodka pand w prowincji Syczuan, 
nie jest pewien, czy viagra pomoże pandom.
"W połowie lat 90. podawaliśmy im chiński lek na stymulację 
popędu płciowego. W rezultacie pandy stały się agresywne i 
zaczęły atakować samice. Musieliśmy zakończyć eksperyment(...) 
Prawdziwy problem polega na tym, że wiele pand nie potrafi 
łączyć się w pary" - powiedział Zhang. 
#004612
26 kwietnia podróżnik Marek Kamiński oraz operator filmowy 
Wojciech Ostrowski wyruszą na wyprawę, której celem jest 
pokonanie Grenlandii. Podróżnicy zamierzają wykorzystywać 
spadochrony jako żagle.  
#004613
198 tys. zł zarobiła w minionym roku Wspólnota Leśna Ośmiu Wsi 
Uprawnionych w Witowie na biletach wstępu do Doliny 
Chochołowskiej i Lejowej w Tatrach - podał księgowy Wspólnoty 
Jan Pieczura.
#004614
W litewskim Sejmie otwarto wystawę "Pięć wieków Polskiego 
Sejmu", którą przygotowała polska biblioteka sejmowa na prośbę 
sejmu Litwy. 
#004615
Nie ma podstaw do stwierdzenia, że w plakacie ulicznym, 
reklamującym prezerwatywę, która ma chronić przed AIDS, 
występują znamiona jakiegokolwiek przestępstwa, powiedział w 
Sejmie zastępca prokuratora generalnego RP.
#004616
Na 300 tys. zł oszacowali strażacy straty po pożarze wytwórni 
brykietów trocinowych w Jurowcach koło Białegostoku. Zakład 
spłonął niemal doszczętnie. Przyczyna pożaru nie jest jeszcze 
znana.
#004617
Belgijski monarcha Albert II przeszedł w nocy z środy na 
czwartek operację serca. 
#004618
Niemal co drugi amerykański program telewizyjny przeznaczony dla 
dzieci prezentuje postacie, które wychodzą bezpiecznie z 
najgroźniejszych sytuacji, co młodych widzów może skłaniać do 
próby naśladowania tych bohaterów.
#004619
Co najmniej 28 osób zginęło na miejscu a kilkadziesiąt odniosło 
obrażenia, gdy znajdująca się pod napięciem linia przesyłowa 
energii elektrycznej spadła na procesję hinduistów w indyjskim 
stanie Bihar.
#004620
50 tysięcy egzemplarzy nielegalnie wydrukowanych książek 
wartości 150 milionów peso, czyli około 300 tysięcy dolarów, 
skonfiskowała policja chilijska w stolicy kraju, Santiago.
#004621
Grupa brazylijskich Indian sięgnęła po tradycyjną broń, aby 
wyrazić protest przeciwko rządom białych odkrywców Ameryki: 
strzałami z łuków zniszczyli "Zegar 500-lecia", umieszczony w 
centrum stolicy, Brasilii.
#004622
Podczas czwartkowego posiedzenia Wydziału Dyscypliny PZPN, 
rozpatrzono wniosek ŁKS Ptak Łódź w sprawie wyciągnięcia sankcji 
dyscyplinarnych w stosunku do SPN Widzew SSA Łódź, jeśli się nie 
wywiąże ze zobowiązań kontraktowych dotyczących transferu 
zawodnika Rafała Pawlaka.
Wydział Dyscypliny wszczął postępowanie w tej sprawie i 
zobowiązał Widzew Łódź, w terminie do 19 kwietnia, do 
uregulowania wymienionej w kontrakcie należności. Poinformował 
też Widzew Łódź, iż w przypadku niespłacenia długu klub ten może 
być ukarany karą pieniężną, zakazem transferów, a także 
przeniesieniem drużyny do niższej klasy rozgrywkowej. 
#004623
Kazachstan wygrał z Polską na hokejowych mistrzostwach świata 
grupy B w Katowicach: 5:2 (2:1, 0:1, 3:0).
Polska zajmuje 6. miejsce w tabeli.
#004624
Mistrz olimpijski Mateusz Kusznierewicz (YKP Warszawa) zajmuje 
pierwsze miejsce po pięciu wyścigach otwartych żeglarskich 
mistrzostw Europy w klasie Finn, które odbywają się na wodach u 
wybrzeży Palma de Mallorca.
#004625
Jak poinformowało biuro organizatorów wokółziemskich regat The 
Race w Paryżu, dotychczas siedem jachtów potwierdziło udział w 
imprezie, a wśród nich Polpharma-Warta. Polski katamaran jako 
pierwszy i jedyny wypełnił normę kwalifikacyjną.
#004626
Po pierwszym wyścigu międzynarodowych mistrzostw Szwajcarii w 
windsurfingu, które odbywają się na wodach u wybrzeży 
francuskiej miejscowości Hyeres, drugie miejsce zajmuje Wojciech 
Brzozowski (MOS Era GSM Warszawa). Prowadzi mistrz Szwajcarii 
Patrik Diethelm. Trzeci jest Francuz Manuel Donada - wicemistrz 
świata Formuły Windsurfing. Junior z Ciechocinka, Michał 
Polanowski, plasuje się na 20. pozycji.
#004627
Kolejny sukces odniósł młody polski motocyklista - Bartosz 
Obłucki, wygrywając w węgierskim Ber dwudniowe zawody Mistrzostw 
Europy w rajdach enduro w klasie Junior 125.
#004628
Rafał Okoniewski (Pergo Gorzów) zajął pierwsze miejsce w 
finałowym krajowym turnieju żużlowych, indywidualnych mistrzostw 
świata juniorów w Gorzowie Wlkp.
#004629
Australia, Indie, RPA, Korea Płd. i Hiszpania będą rywalami 
polskich hokeistów na trawie w grupie B turnieju olimpijskiego w 
Sydney. W grupie A zagrają Kanada, Niemcy, W.Brytania, Malezja, 
Holandia i Pakistan. Do półfinałów awansują po dwa najlepsze 
zespoły z obu grup. Podziału drużyn dokonano w siedzibie 
Światowej Federacji Hokeja na Trawie (FIH) w Brukseli. 
#004630
Porażka rozstawionego z numerem 2 Szweda Magnusa Normana z 
Hiszpanem Carlosem Moyą 1:6, 3:6 była największą niespodzianką 
czwartkowej serii pojedynków 1/8 finału turnieju tenisistów w 
Estoril koło Lizbony.
#004631
Grzegorz Krejner, wielokrotny mistrz Polski, triumfator Pucharu 
Świata, mistrz Europy w kolarstwie torowym jest liderem nowej 
polskiej grupy zawodowej - Servisco. 
#004632
Holender Steven De Jongh (Rabobank) został zwycięzcą kolarskiego 
klasyka Veenendaal-Veenendaal, którego trasa liczyła 212 
km.
#004633
Włoch Leonardo Piepoli z grupy Banesto, wygrał drugi etap 
kolarskiego wyścigu Dookoła Aragonii i zajmuje pierwsze miejsce 
w klasyfikacji generalnej.
#004634
Niemiec Christian Lademann wygrał trzeci etap wyścigu 
kolarskiego Dookoła Dolnej Saksonii, z Vergen do Bueckeburga 
(162 km). Liderem pozostał jego rodak, zwycięzca poprzednich 
etapów, Olaf Pollack.
#004635
Brazylijski kierowca Formuły 1 Ricardo Zonta, występujący w 
zespole British American Racing (BAR), uległ wypadkowi podczas 
treningu na torze Silverstone, na którym 23 kwietnia odbędzie 
się Grand Prix W.Brytanii.
#004636
Niecodzienną przygodę przeżył były samochodowy mistrz świata 
Formuły 1 Kanadyjczyk Jacques Villeneuve. Podczas treningu na 
torze w Silverstone przed Grand Prix W.Brytanii (23.kwietnia) 
bolid Kanadyjczyka zderzył się z... lisem.
#004637
Komitet wykonawczy UEFA rozważy zmianę kształtu piłkarskiej Ligi 
Mistrzów, poinformował prezydent tej organizacji Lennart 
Johansson.
#004638
Kapitan angielskiego klubu piłkarskiego Chelsea Londyn, Dennis 
Wise, został ukarany grzywną w wysokości 7 500 funtów 
szterlingów (12 000 USD) - ale nie został zawieszony - za swój 
udział w bójce w tunelu z graczem Wimbledonu, Kennym Cunninghamem.
#004639
Brazylijski piłkarz Interu Mediolan - Ronaldo, przeszedł 
dwugodzinną operację prawego kolana w paryskim szpitalu 
Selpetriere - poinformowali przedstawiciele tego klubu.      
#004640
Borussia Dortmund zwolniła trenera Bernda Kraussa. Jego 
tymczasowymi następcami zostali Matthias Sammer i dotychczasowy 
asystent Uwe Neuhaus.
#004641
Na południowym wschodzie kraju pogodnie. Poza tym 
okresami pochmurno z przelotnymi opadami deszczu i lokalnymi 
burzami. Temp. maks. od 12 st. na północy do 19 st. w Małopolsce.
Wiatr słaby i umiarkowany, południowo-zachodni. Ciśnienie w 
Warszawie w południe - 993 hPa.
#004642
Sobotni zjazd RS AWS obok wskazania kandydatury Mariana 
Krzaklewskiego na prezydenta przyjął m.in. stanowisko wzywające 
do "podjęcia działań" prowadzących do przekształcenia AWS w 
"jedną partię polskiej prawicy". 
II Zgromadzenie Krajowe RS AWS dokonało też m.in. zmian w 
statucie partii, umożliwiających wybór sekretarza generalnego 
przez Radę Polityczną. Zaapelowano do "Solidarności" o 
podpisanie nowej umowy o współpracy. 
Na zakończenie obrad premier i przewodniczący RS AWS Jerzy Buzek 
wezwał delegatów do "moralnej czystości i profesjonalizmu". 
#004643
ZChN nadal opowiada się za propozycją przeprowadzenia prawyborów 
prezydenckich w Akcji Wyborczej "Solidarność" - oświadczył w 
niedzielę rzecznik zjednoczenia Michał Kamiński. Wg ZChN po 
podjęciu decyzji o udziale w wyborach prezydenckich Marian 
Krzaklewski jest na razie jedynie "wewnętrznym kandydatem RS AWS". 
#004644
Przewodniczący Regionu Mazowieckiego ZChN Henryk Linowski 
powiedział, że na sobotnim Zjeździe udało się uzyskać consensus 
między działaczami z Warszawy, a delegatami z "regionów". 
Zdaniem Linowskiego cele Zjazdu zostały osiągnięte. 
#004645
W sobotę w Warszawie powstał Region Mazowiecki Zjednoczenia 
Chrześcijańsko - Narodowego. Jego prezesem został Henryk 
Linowski, dotychczasowy przewodniczący Warszawskiego Regionu 
ZChN. Nie udało się natomiast wybrać w pierwszym głosowaniu 
zarządu Regionu. 
Sobotni Zjazd był spotkaniem organizacyjnym Regionu 
Mazowieckiego ZChN. Jego utworzenie zapoczątkowało powstawanie 
struktury organizacyjnej ZChN dostosowanej do nowego podziału 
administracyjnego kraju na 16 województw.
#004646
Zjednoczenie Chrześcijańsko-Narodowe chce likwidacji tzw. listy 
krajowej w ordynacji wyborczej do Sejmu. Wg rzecznika prasowego 
tej partii Michała Kamińskiego posłowie z takiej listy pochodzą 
nie z demokratycznego wyboru, ale partyjnej nominacji i "siłą 
rzeczy są bardziej wierni liderowi partyjnemu niż konkretnym 
wyborcom".
#004647
Unia Pracy w wyborach prezydenckich będzie popierała Aleksandra 
Kwaśniewskiego - zdecydowali w wewnątrzpartyjnym referendum 
członkowie tej partii. Za poparciem urzędującego prezydenta 
opowiedziało się prawie 86 proc. członków Unii - poinformował w 
sobotę dziennikarzy szef UP Marek Pol.
#004648
PSL nie poprze kandydatury szefa "Samoobrony" Andrzeja Leppera w 
wyborach prezydenckich - zapowiedział lider ludowców Jarosław 
Kalinowski. "Nie jest to osoba, która może uzyskać nasze 
poparcie" - powiedział Kalinowski, który w Łysych na Kurpiach 
uczestniczył w obchodach Niedzieli Palmowej. Dodał, że PSL 
"wyraźnie rozgranicza" sferę związkową od politycznej. 
#004649
Andrzej Lepepr, przewodniczący Związku Zawodowego Rolnictwa 
"Samoobrona" uważa, że dojdzie do drugiej tury wyborów 
prezydenckich i weźmie w niej udział. W niedzielę Rada Krajowa 
związku poparła jego kandydaturę na prezydenta. 
"Najlepsze dla Polski byłoby, gdyby Andrzej Lepper wygrał w 
pierwszej turze" - powiedział. "Ale poważnie - do drugiej tury 
na pewno dojdzie i wejdę do niej z drugim kandydatem" - dodał. 
#004650
Metropolita gdański arcybiskup Tadeusz Gocłowski powiedział w 
niedzielę, odnosząc się do słów prezydenta Aleksandra 
Kwaśniewskiego, iż użycie słowa "przepraszam" za fałszowanie 
prawdy o zbrodni w Katyniu to zbyt mało. Podczas niedzielnej 
Mszy św. w intencji Ofiar Katyńskich abp Gocłowski pytał w 
homilii, dlaczego prawdę o mordzie skrywali Polacy, którzy 
uczestniczyli w zbrodniczym systemie komunistycznym sprawując w 
swoim własnym kraju przez ponad 40 lat władzę. 
Arcybiskup, mówiąc o ukrywaniu prawdy o tragedii katyńskiej 
nawiązał też do wyborów prezydenckich. "Naród, naród cały musi 
sobie odpowiedzieć na pytanie, czy chce, by sprawował w nim 
posługę władzy ktoś, kto obarczył siebie w swoim czasie 
przynajmniej fałszem dotyczącym dramatu katyńskiego" - 
powiedział Gocłowski.
#004651
Tablicę Katyńską, upamiętniającą mord dokonany na polskich 
jeńcach odsłonięto w niedzielę na Cmentarzu Powązkowskim, w 
Dolince Katyńskiej. Pod tablicą odtworzonego pomnika wmurowano 
urnę z ziemią z Katynia, Charkowa i Miednoje. 
W sobotę uroczystości  obchodów 60. rocznicy Zbrodni Katyńskiej 
odbyły się w Krakowie i w Poznaniu. 
#004652
W czasie niedzielnych uroczystości 57. rocznicy Powstania 
złożono wieńce pod pomnikiem Bohaterów Getta; odbyła się 
ekumeniczna modlitwa za zmarłych. W Teatrze Żydowskim wręczono 
medale "Powstanie w Gettcie Warszawskim". Wieńce pod pomnikiem 
Bohaterów Getta złożyli członkowie społeczności żydowskiej, 
weterani AK, przedstawiciele prezydenta, parlamentu, rządu, 
samorządu Warszawy i wojska. Wieńce złożono także przy tablicy 
upamiętniającej "Żegotę" - organizację pomocy Żydom.
Kwiaty od Federacji Stowarzyszeń Żydowskich w Polsce złożono 
również m.in. na Umschagplatzu oraz przy tablicy ku czci Szmula 
Zygielbojma, który popełnił samobójstwo w proteście przeciw 
bierności aliantów wobec zagłady Żydów.
#004653
W Niedzielę Palmową Kościół świętuje uroczysty wjazd Chrystusa 
do Jerozolimy, kapłani święcą przyniesione przez wiernych palmy 
i gałązki oliwne. Od 15 lat Kościół tego dnia obchodzi Dzień 
Młodzieży. 
Prymas Polski kard. Józef Glemp odprawił w niedzielę w Warszawie 
dwie msze - jedną adresowaną szczególnie do dzieci, drugą - do 
młodzieży. 
#004654
Metropolita lubelski abp Józef Życiński ostrzegł w sobotę 
młodzież przed "społecznym wariantem choroby Altzheimera", 
którego wyrazem jest wyzbycie się ideałów i apatia. 
"Cywilizacji, która przezwyciężyła wiele wcześniejszych zagrożeń 
i chorób, grozi dziś jakiś społeczny wariant choroby 
Altzheimera. +Wypaleni ludzie+ nie dostrzegają sensu swoich 
wysiłków, nie reagują na ideały, nie rozpoznają tych wartości, 
które przez stulecia kształtowały duchowe oblicze Europy" - 
napisał abp Życiński w liście do uczestników sobotniego 
spotkania młodych w Lublinie.
#004655
List gratulacyjny od Ojca Świętego otrzymał w sobotę ks. 
kardynał Franciszek Macharski. Papież dziękuje w nim 
metropolicie krakowskiemu za "50 lat kapłańskiej i biskupiej 
posługi Kościołowi". List Jana Pawła II odczytał podczas mszy 
św. na Rynku Głównym osobisty sekretarz papieża biskup Stanisław 
Dziwisz. 
#004656
Sąd Okręgowy w Opolu zarejestrował NSZZ "Pomost", którego celem 
będzie ochrona pracowników zatrudnionych w państwach Unii 
Europejskiej - poinformował współinicjator założenia związku 
poseł Helmut Paździor. Założycielami związku są osoby związane z 
organizacjami mniejszości niemieckiej w Polsce.
#004657
Demonstrantom protestującym przeciwko Międzynarodowemu 
Funduszowi Walutowemu i Bankowi Światowemu nie udało się nie 
dopuścić do rozpoczęcia wiosennych spotkań tych instytucji, co 
było ich zamiarem. Jednakże co najmniej czterech ministrów 
finansów nie zdołało przedostać się rano na posiedzenie, gdy 
protestujący zablokowali drogi. 
Ministrowie finansów i szefowie banków centralnych 11 wysoko 
uprzemysłowionych państw - USA, Wielkiej Brytanii, Francji, 
Włoch, Niemiec, Japonii, Kanady, Belgii, Holandii, Szwecji i 
Szwajcarii - którzy zebrali się na sesji w ramach wiosennych 
spotkań MFW i Banku Światowego, ogłosili po spotkaniu komunikat 
stwierdzający, że "najwyższy priorytet należy przyznać 
osiągnięciu zrównoważonego wzrostu ekonomicznego i umocnieniu 
systemów finansowych". 
Ponad pięć tysięcy przeciwników MFW usiłowało w niedzielę rano 
zablokować ulice prowadzące na miejsce obrad. Policjanci użyli 
pałek, gazu łzawiącego i pieprzu w aerozolu, by rozpędzić tłum. 
W sobotę waszyngtońska policja zatrzymała ponad 600 
demonstrantów. 
#004658
Prezydent Białorusi Aleksander Łukaszenka powiedział po 
spotkaniu z prezydentem-elektem Rosji Władimirem Putinem, że oba 
kraje "zbudują ścisły sojusz, jakiego nie znano w 
postradzieckiej przestrzeni". Pierwsza zagraniczna wizyta 
rosyjskiego prezydenta-elekta na Białorusi trwała kilka godzin. 
Putin zapewnił podczas niej, że będzie zacieśniał unię z 
Białorusią poprzez ściślejsze kontakty wojskowe i gospodarcze. 
Putin zapewnił, że proces integracji Białorusi i Rosji, nawet 
jeśli obawiają się go kraje trzecie, nie jest w nie wymierzony i 
dlatego nie może być wykorzystywany jako instrument nacisku na 
którykolwiek z tych krajów. 
#004659
Na Ukrainie odbyło się w niedzielę referendum konstytucyjne. Już 
wiadomo, że będzie ono uznane za ważne, gdyż frekwencja 
przekroczyła 50 procent. Dokładne wyniki mają być znane w 
poniedziałek około południa.
37 milionów uprawnionych do głosowania miało odpowiedzieć na 
cztery pytania: czy należy ograniczyć immunitet deputowanych; 
czy zgadzają się na powołanie drugiej izby w parlamencie i 
jednocześnie na zmniejszenie liczby deputowanych z 450 do 300; 
czy prezydent kraju powinien mieć prawo do rozwiązywania 
parlamentu, jeśli ten w ciągu miesiąca nie stworzy większości 
lub nie uchwali budżetu państwa w ciągu trzech miesięcy. 
Pomysł przeprowadzenia referendum konstytucyjnego wyszedł z 
administracji prezydenta. Oficjalnym celem przedsięwzięcia było 
usprawnienie systemu politycznego. Jednak część miejscowych 
obserwatorów twierdzi, że prawdziwym jego celem jest 
ograniczenie roli parlamentaryzmu na rzecz wzmocnienia 
prezydenta. 
#004660
Z powodu pochmurnej pogody lotnictwo rosyjskie przeprowadziło w 
niedzielę jedynie dziewięć nalotów na domniemane pozycje 
bojowników czeczeńskich - poinformowało dowództwo sił 
federalnych w zbuntowanej republice. Również rosyjskie oddziały 
lądowe w Czeczenii nie prowadziły większych operacji wojennych. 
Tymczasem p.o. przewodniczącego Organizacji Bezpieczeństwa i 
Współpracy w Europie, minister spraw zagranicznych Austrii, 
Benita Ferrero-Waldner zaapelowała do Moskwy o podjęcie dialogu 
z władzami Czeczenii. "Potrzebne jest polityczne rozwiązanie 
(konfliktu w Czeczenii) z udziałem wszystkich, którzy tam żyją" -
powiedziała po powrocie z Czeczenii. 
#004661
W Watykanie na Placu Świętego Piotra odbyły się uroczystości 
Niedzieli Palmowej. Papież Jan Paweł II poświęcił liście palm i 
gałązki oliwne i zaprosił młodzież całego świata na światowe 
spotkanie, które odbędzie się w sierpniu w Rzymie.
Na Placu Świętego Piotra wśród dziesiątków tysięcy zgromadzonych 
wiernych dominowała młodzież. Niedziela Palmowa od wielu lat 
obchodzona jest jako Światowy Dzień Młodzieży.
Papież tłumaczył, że poświęcenie i śmierć Chrystusa na krzyżu 
jest odpowiedzią na wszystkie pytania i niepokoje 
współczesności. Wezwał młodych do odnowienia wiary i 
naśladowania Chrystusa, który nie obiecuje łatwej szczęśliwości, 
przeciwnie, uczy jak dokonywać trudnych wyborów i jak osiągnąć 
duchową dojrzałość.
#004662
Ostatnim punktem oficjalnego programu zakończonej w niedzielę 
wizyty Aleksandra Kwaśniewskiego w Turcji były odwiedziny w 
liczącej blisko tysiąc mieszkańców polskiej osadzie Adampol, 
której założycielem był książę Adam Czartoryski. 
Wcześniej podczas spotkania z przedstawicielami tureckiego 
biznesu Aleksander Kwaśniewski zabiegał o zmniejszenie deficytu 
handlowego w stosunkach między Polską i Turcją. W ubiegłym roku -
przy wymianie handlowej sięgającej 278 mln dolarów - ujemne 
saldo naszego handlu w Turcją wyniosło 109 mln dolarów.
Aleksander Kwaśniewski spotkał się także z prezydentem 
Suleymanem Demirelem, którym rozmawiał o współpracy Polski i 
Turcji w ramach NATO oraz o stosunkach gospodarczych między obu 
krajami. 
#004663
Zdaniem amerykańskiej sekretarz stanu pani Madeleine Albright 
Azja Środkowa stoi w obliczu zagrożenia związanego z zalewem 
bronią, narkotykami i terroryzmem. Walka z tymi zagrożeniami 
była jednym z głównych tematów rozmów pani Albright w tym 
środkowoazjatyckim kraju.  
Albright udała się następnie do Kirgistanu, gdzie zaapelowała  
do prezydenta tego kraju Askara Akajewa o zdemokratyzowanie 
systemu politycznego państwa przed jesiennymi wyborami 
prezydenckimi.
#004664
Po podliczeniu 56 proc. głosów, oddanych w sobotnich wyborach 
prezydenckich w samozwańczej Republice Tureckiej Cypru 
Północnego, prowadzi przywódca Turków cypryjskich Rauf Denktasz. 
Denktaszowi nie udało się jednak uzyskać większości głosów. Jak 
podano w niedzielę, Denktasz, który przewodzi społeczności 
Turków cypryjskich od 1973 r., zdobył 44 procent głosów, podczas 
gdy jego głównemu rywalowi, premierowi uznawanej jedynie przez 
Ankarę republiki, Dervisowi Eroglu udało się zebrać 30 procent 
głosów. Oznacza to, że w przyszłą sobotę odbędzie się druga tura 
wyborów.
#004665
Prezydent USA Bill Clinton zapewnił Amerykanów, że gospodarka 
znajduje się w dobrym stanie, niezależnie od ubiegłotygodniowych 
spadków na giełdzie w Nowym Jorku. Wyraził przekonanie, że 
bieżący rok będzie bardzo dobry i cechować go będzie niska 
inflacja oraz silny wzrost gospodarczy.
Jeśli zachowamy dotychczasową politykę gospodarczą a wydajność 
pracy narodu amerykańskiego będzie rosła tak jak do tej pory, 
jestem przekonany, że będziemy mieli bardzo dobry rok - 
stwierdził Clinton. 
#004666
Przeciętny Amerykanin pracuje obecnie znacznie dłużej, aby 
opłacić podatki federalne, stanowe i lokalne. W tym roku będzie 
zarabiać tylko dla siebie dopiero od 3 maja - obliczyła 
amerykańska Fundacja Podatkowa. Ta niezależna organizacja, 
zajmująca się problemami edukacji podatkowej, ustaliła, że Dzień 
Wolności Podatkowej przypada w USA w tym roku 3 maja, czyli dwa 
tygodnie później niż w 1992 roku.
Na wzrost obciążeń podatkowych w Ameryce złożyły się przede 
wszystkim podatki federalne, opłaty nakładane przez władze 
stanowe i lokalne zwiększyły się w ostatnich latach tylko 
nieznacznie - twierdzi Scott Moody, ekonomista fundacji.
#004667
Południowokoreański koncern Daewoo zagroził wycofaniem się z 
joint venture z ukraińskimi zakładami samochodowymi AvtoZAZ w 
Zaporożu w związku z decyzją rządu Ukrainy zezwalającą na 
zwiększenie importu używanych samochodów.
Zdaniem przedstawicieli Daewoo na Ukrainie, decyzja władz w 
Kijowie może okazać się "śmiertelnym ciosem" dla spółki AvtoZAZ-
Daewoo. Koreańczycy, których cytuje agencja Interfax, wezwali 
rząd do rozpoczęcia rozmów i zagrozili, że wystąpią o zwrot 
środków zainwestowanych w przedsięwzięcie z AvtoZAZ-em oraz 
rekompensatę z tytułu utraconych zysków. 
#004668
Około 600 osób demonstrowało w sobotę przed kopalnią "Kohinoor" 
w Mariańskich Radczicach niedaleko Mostu w północnych Czechach, 
w której od 16 dni na głębokości 365 metrów 49 górników 
protestuje przeciwko planom zamknięcia kopalni.
Uczestnicy demonstracji, do których słowa solidarności nadeszły 
od 40 organizacji związkowych z całych Czech, ale także ze 
Szwecji, Wielkiej Brytanii i Kazachstanu, domagają się 
sprzedania "Kohinoora" spółce SHD-Peel. W tej głębinowej kopalni 
węgla brunatnego chce ona utrzymać wydobycie i dotychczasowy 
poziom zatrudnienia.
#004669
Owacjami i bisami zakończył się w niedzielę koncert zespołu 
Maanam w warszawskiej Sali Kongresowej z okazji 25. urodzin 
grupy. Podczas 1,5-godzinnego koncertu Maanam przypomniał wiele 
ze swoich przebojów, m.in. "Boskie Buenos", "Oddech szczura" i 
"Lucciola". 
Maanam zaprosił na koncert wielu gości. "To Tylko Tango" 
zatańczył i zaśpiewał z Korą jeden ze współzałożycieli Maanamu - 
John Porter. Publiczności spodobała się "Eksplozja" w wersji 
wokalistki grupy Hey - Kasi Nosowskiej. Z Korą zaśpiewał też 
Muniek Staszczyk (T.Love), Artur Rojek (Myslovitz) i Stanisław 
Sojka. Nieporozumieniem okazał występ z Justyną Steczkowską. Nie 
dało się ukryć, że piosenkarki za sobą nie przepadają.   
Koncert poprowadził Marek Niedźwiecki, który uważa się za 
jednego z największych fanów zespołu. To właśnie on na koniec 
koncertu wręczył Korze bukiet 26 róż. 
Maanam to jeden z najpopularniejszych i najważniejszych zespołów 
w historii polskiego rocka. Określany jest jako symbol muzyki 
lat 80. Kora twierdzi, że Maanam to słowo z języka 
staroperskiego oznaczające "ja jestem". 
#004670
W sobotę odbyła się warszawska premiera oratorium Jana Kantego 
Pawluśkiewicza "Droga, Życie, Miłość. O Męce i Zmartwychwstaniu 
Pana". Wziął w niej udział zespół blisko 270 wykonawców.
Wystąpili m.in. Justyna Steczkowska, Elżbieta Towarnicka, 
Grzegorz Turnau, Zbigniew Wodecki i Jan Frycz.
W oratorium wykorzystano teksty Leszka Aleksandra Moczulskiego 
oraz teksty łacińskie i staropolskie. 
W wywiadzie, udzielonym przed koncertem dziennikarce PAP, 
kompozytor powiedział, że pisanie oratorium trwało 4 lata. "To 
przedsięwzięcie jest dla mnie najtrudniejszym, najważniejszym i 
najistotniejszym, jakiego się jak dotąd podjąłem w moim życiu" - 
podkreślił.
#004671
Pierwszy z cyklu Jaworskich Koncertów Pokoju, które w tym roku 
upływają pod znakiem twórczości Bacha, odbył się w sobotę w 
zabytkowym wnętrzu kościoła w Jaworze. Koncerty, które potrwają 
do września, otworzyło dzieło Jana S. Bacha "Pasja według św. 
Jana". 
#004672
Pamiątki po Tadeuszu Kantorze, m.in. dwa listy do przyjaciela - 
ks. Juliana Śmietany, kufer, walizkę i meble, zaprezentowano na 
wystawie "Kantor Collection" w Teatrze im. Wandy Siemaszkowej w 
Rzeszowie.
#004673
"Oto Matka Twoja" - to tytuł wielkiej wystawy prezentującej 
zabytkowe krzyże z Ukrainy i obrazy o treści maryjnej, jaką  
otwarto w Sali im. Kordeckiego na Jasnej Górze.
#004674
Prawie sto miedziorytów oraz zabytkowy warsztat pracy autora 
obrazów w metalu można obejrzeć w Muzeum Miedzi w Legnicy. 
Wystawione miedzioryty liczą nawet po trzysta lat. Najmniejszy z 
nich jest wielkości pudełka od papierosów, wymiary największego 
wynoszą 90 na 50 centymetrów.
#004675
Salman Rushdie, brytyjski pisarz pochodzenia indyjskiego, na 
którego ekstremiści muzułmańscy nałożyli klątwę za jego książkę 
"Szatańskie wersety", po 12-letniej przerwie przebywa w swym 
ojczystym kraju.
#004676
Amerykańska sonda kosmiczna Cassini bezpiecznie minęła pas 
asteroid znajdujący się pomiędzy orbitami Marsa i Jowisza. Bob 
Mitchell, kierujący projektem Cassini w agencji kosmicznej NASA, 
poinformował, że sonda weszła w rejon pasa asteroid w połowie 
grudnia 1999 roku i opuściła go w minioną środę. 
Był to siódmy statek kosmiczny, który bez przeszkód przedostał 
się przez ten rejon, obfitujący w wielkie bryły skalne o 
rozmiarach sięgających nawet kilkuset kilometrów. 
Rozpoczęta w grudniu 1997 roku misja Cassini kosztuje 3,3 
miliarda dolarów. Sonda zbliży się do Jowisza 30 grudnia 2000 
roku, a do swego głównego celu, czyli Saturna, ma dotrzeć 
pierwszego lipca 2004 roku. W kilka miesięcy później od Cassini 
odłączy się próbnik Huygens. Ma on wylądować na powierzchni 
Titana, księżyca Saturna.
Dotychczas sonda Cassini przeleciała 1,36 miliarda mil, czyli 
ponad 2,2 miliarda kilometrów. 
#004677
W Moguncji, rodzinnym mieście Johanna Gutenberga, otwarto 
wystawę "Gutenberg, przygoda i sztuka". Zorganizowano ją w 
ramach obchodów 600-lecia urodzin wynalazcy druku. 
#004678
W sobotę Krajowa Szkoła Administracji Publicznej obchodziła 
swoje dziesięciolecie na Zamku Królewskim w Warszawie. "Nie 
chodzi o kształcenie biurokratów, ale ludzi dobrze przygotowanych 
do pracy w nowoczesnym państwie demokratycznym" - powiedział Jan 
Nowak-Jeziorański, który przed 10 laty wygłosił wykład 
inaugurujący działalność Szkoły. 
Zwierzchnik administracji publicznej oraz KSAP premier Jerzy 
Buzek udekorował dyrektor KSAP Marią Gintowt-Jankowicz Krzyżem 
Oficerskim Orderu Odrodzenia Polski. Powiedział, że państwo musi 
być silne swoim autorytetem i kompetencjami urzędników, że 
Szkoła ta jest kwintesencją myślenia o dobrym funkcjonowaniu 
państwa.
#004679
Część polskich naukowców uważa, że ich działalność naukowa jest 
niedofinansowana, a system organizacyjny utrudnia efektywną 
pracę naukową. Wśród problemów, z jakimi boryka się nauka w 
Polsce, profesor Maciej Żylicz z Międzynarodowego Instytutu 
Biologii Molekularnej wymienił: niemożność tworzenia nowych 
laboratoriów, złą strukturę Komitetu Badań Naukowych i nie za 
dobrą organizację pracy. 
#004680
Odróżnianie medialnej prawdy od fikcji - w szkole podstawowej, 
naukę języka mediów - w gimnazjum, a posługiwania się nim - w 
liceum, proponuje wprowadzić do programu zreformowanego 
szkolnictwa prof. Maria Braun-Gałkowska. Autorka pomysłu - 
psycholog wychowania z Katolickiego Uniwersytetu Lubelskiego - 
przedstawiła swoją koncepcję na kieleckiej konferencji naukowej 
"Pedagogika mediów".
#004681
Museum of Art w Cleveland jako czwarta amerykańska placówka 
muzealna zaprezentuje w Internecie 357 obrazów ze swej kolekcji, 
gdyż mogły one być zrabowane ofiarom holokaustu. Dyrektor 
muzeum, Katharine Reid, powiedziała, że obrazy, co do 
pochodzenia których nie ma pełnej jasności, będzie można oglądać 
od wtorku na stronie www.clevelandart.org. 
Także Metropolitan Museum of Art (MET) w Nowym Jorku, Art 
Institute w Chicago i Museum of Fine Arts w Bostonie poszukują 
obecnie za pośrednictwem Internetu informacji o wielu dziełach 
sztuki, jakie znajdują się w ich zbiorach, a których 
dokumentacja ma luki i wzbudza zastrzeżenia.
Cztery wymienione placówki przeznaczyły do internetowej 
prezentacji łącznie ponad 915 obrazów. Spośród dzieł, które - 
jak się podejrzewa - zrabowano ofiarom holokaustu, do 
najcenniejszych należy obraz przedstawiający ogród w Argenteuil 
pędzla Claude'a Moneta.
#004682
Policja poszukuje sprawcy napadu na samotną mieszkankę wsi 
Albertów, gm. Puchaczów w Lubelskiem. Dotkliwie pobitą kobietę 
przewieziono do szpitala, jej życiu nie zagraża 
niebezpieczeństwo.  Do napadu doszło w niedzielę ok. godz. 
2.30 w nocy - podał rzecznik Komendanta Wojewódzkiego Policji, 
Zamaskowany sprawca, zerwawszy sznurek zabezpieczający drzwi, 
wtargnął do domu samotnie mieszkającej 60-letniej kobiety. 
Sterroryzował ją nożem i zażądał wydania pieniędzy. Broniącą 
się ofiarę dotkliwie pobił, a następnie związał sznurkiem i 
kablem elektrycznym. Zabrał zegarek i portmonetkę z 90 zł.
#004683
Zatrzymano drugą osobę podejrzaną o udział w morderstwie 82-
letniej Marii P., mieszkanki Siecia w gminie Smołdzino w 
Pomorskiem. Zatrzymany to 16-latek, mieszkaniec jednej z 
okolicznych wsi - dowiedziała się dziennikarka PAP.  Ze względu 
na wiek umieszczono go w policyjnej izbie dziecka w Słupsku. 
Do wspomnianej tragedii doszło na początku kwietnia. Ciało 
samotnie mieszkającej staruszki z widocznymi ranami na szyi i 
głowie, odnalazła w jej mieszkaniu córka. Sekcja zwłok wykazała, 
że bezpośrednią przyczyną śmierci było uduszenie.
#004684
W niedzielę wczesnym popołudniem do szpitala bielańskiego nie 
ustalone osoby przywiozły mężczyznę z ranami postrzałowymi i 
natychmiast się oddaliły; w chwili przyjazdu do szpitala 
postrzelony nie żył - poinformowała policja. Wg ustaleń policji, 
mężczyzna jest ofiarą strzelaniny w Łomiankach. Śmiertelnie 
postrzelony, 26-latek z Legionowa był znany funkcjonariuszom 
"zwłaszcza z działalności na Żoliborzu". 
#004685
Decyzję o trzymiesięcznym areszcie dla braci Andrzeja i Józefa 
G. - przedstawicieli karaibskiej firmy Grand Limited, 
podejrzanych o udział w tzw. aferze mieleckiej -  podjął w 
niedzielę Sąd Rejonowy w Rzeszowie.
#004686
Kilkanaście tysięcy pirackich płyt CD wartości 1,5 mln zł 
odkryli w sobotę policjanci na jednym z poznańskich targowisk. 
Zatrzymano dwóch obywateli Armenii.
#004687
16 kwietnia 1850 roku zmarła w Londynie w wieku 88 lat Marie 
Tussaud - francuska twórczyni rzeźb z wosku, założycielka 
słynnego londyńskiego "Gabinetu figur woskowych pani Tussaud".
Urodzona w Strasbourgu kształciła się w pracowni anatomicznych 
modeli woskowych swojego wuja. Przed rewolucją francuską 
przybyła do Paryża. Modelowała w wosku rodzinę królewską i 
szlachtę dworską, a podczas rewolucji - pośmiertne maski, 
zdejmowane z głów odciętych gilotyną. W 1802 roku wyemigrowała 
do Londynu. Wytwarzała naturalnej wielkości odlewy z wosku 
sławnych osobistości, a następnie wystawiała te figury w swoim 
gabinecie.
Londyńskie Muzeum Madame Tussaud odwiedza rocznie 2,6 mln 
turystów, a liczba wystawianych w nim obecnie figur woskowych 
wynosi 365. 
#004688
....zapłacono w Krakowie podczas aukcji w Galerii "Sztuka-Teria".
Była to najwyższa wylicytowana kwota.
Na licytację wystawiono 32 pisanki wykonane przez znanych 
krakowskich artystów, m.in. Annę Dymną, Magdalenę Cielecką, 
Krystynę Zachwatowicz, Andrzeja Wajdę, Krzysztofa Globisza, 
Stanisława Lema, Sławomira Mrożka i Andrzeja Mleczkę.
Pisanki - zrobione z gipsu i pokryte woskiem - jak zapewniali 
organizatorzy - są bardziej odporne na stłuczenia niż tradycyjne 
wydmuszki.
Na aukcję przybyło blisko 40 osób. Między kupującymi toczyła się 
ostra walka m. in. o pisanki Andrzeja Wajdy i Stanisława Lema. 
Powodzeniem cieszyły się też jajka zdobione przez Sławomira 
Mrożka (350 zł), Jerzego Skarżyńskiego (380 zł) i Andrzeja 
Mleczkę (260). 
Dochód z sobotniej aukcji (ok. 3,5 tys. zł) zostanie przekazany 
Szpitalowi Zakonu Bonifratrów w Krakowie na zakup sprzętu 
podtrzymującego życie.
#004689
Rysunek Leonarda da Vinci przechowywany w Mediolanie, a 
przedstawiający urządzenie uznawane dotąd za prototyp samochodu, 
to projekt robota. Taką rewolucyjną teorię ogłosił amerykański 
inżynier-mechanik i wynalazca Mark Elling Rosheim. Rosheim od 
wielu lat studiuje wynalazki techniczne wielkiego Leonarda.
Amerykański naukowiec za pomocą komputerowych symulacji stara 
się udowodnić, że Leonardo zostawił potomnym dokładną instrukcję 
budowy maszyny, którą da się zaprogramować. Rosheim wnikliwie 
przeanalizował wszystkie mechaniczne części urządzenia 
przedstawionego na rysunku Leonarda i nie ma wątpliwości: to 
projekt maszyny, która może poruszać się we wszystkich 
kierunkach i zatrzymywać w dokładnie ustalonym miejscu.
Zainteresowanie odkryciem Amerykanina wyraził na razie tylko 
dyrektor biblioteki w rodzinnej miejscowości Leonarda - Vinci 
koło Florencji. Romano Nanni obiecał zebrać fundusze i zbudować 
robota według projektu mistrza.
#004690
Siedem firm otrzymało tytuły "Dobroczyńcy roku 1999". Konkurs 
pod hasłem "Dobro czyń cały rok" zorganizowało po raz trzeci 
Forum Inicjatyw Pozarządowych i Akademia Rozwoju Filantropii w 
Polsce.
#004691
Jedną z atrakcji sezonu w Kopalni Soli w Wieliczce będzie lot 
balonem pod ziemią. Balon wzniesie się na wysokość około 
trzech metrów w komorze Staszica, położonej 125 metrów pod 
ziemią i liczącej 36 metrów wysokości.
#004692
26-letni wrocławianin wszedł na 19. piętro najwyższego budynku 
we Wrocławiu. Mężczyzna wspinał się przez ok. 15 minut bez 
asekuracji. Policja zatrzymała go, gdy zakończył wspinaczkę i 
przez okno wszedł do wieżowca.
#004693
Dziesiątki tysięcy mieszkańców Kopenhagi zgromadziło się w 
niedzielę przed pałacem królewskim by uczcić 60. urodziny 
królowej Danii Małgorzaty II.
#004694
Niemal połowa mieszkańców Arabii Saudyjskiej to zatrudnieni tam 
cudzoziemcy. Sekretarz generalny Saudyjskiej Rady ds. 
Zatrudnienia, Husajn bin Omar el-Hazmi powiedział, iż począwszy 
od maja tego roku władze nie będą już wydawać wiz osobom 
starającym się tu o zatrudnienie, chyba że ich pracodawcy 
dowiodą, iż osoby te są niezbędne dla przedsiębiorstwa.
#004695
Prezydent Bill Clinton i jego żona Hillary zarobili w 1999 roku 
416.039 dolarów, czyli o 88 tys. dolarów mniej niż w 1998 r. - 
wynika z ich zeznań podatkowych.
#004696
W kolejnym meczu hokejowych mistrzostw świata grupy B w 
Katowicach Polska przegrała z Wielką Brytanią 4:6. Wyniki 
pozostałych spotkań: Dania - Holandia 2:2, Niemcy - Estonia 3:2,
Kazachstan - Słowenia 9:4.
#004697
Piotr Gładki (Lechia Gdańsk) zwyciężył w 15.biegu maratońskim 
w Hamburgu. W swym debiucie na dystansie 42 km 195 m uzyskał 
bardzo dobry czas 2 godziny, 11 minut i 6 sekund. Jest to ósmy 
wynik w historii polskiego maratonu. 
#004698
W meczu na szczycie piłkarskiej ekstraklasy liderująca Hoop 
Polonia Warszawa pokonała Wisłę Kraków 2:1. Na drugie miejsce 
awansował Ruch Chorzów, który wykorzystał potknięcie Legii 
Daewoo Warszawa.
#004699
Najbardziej wszechstronna biegaczka w historii lekkiej 
atletyki, 27-letnia Kenijka Tegla Loroupe zwyciężyła w 20. 
maratonie londyńskim uzyskując czas 2:24.33. Wśród mężczyzn po 
raz trzeci triumfował Portugalczyk Antonio Pinto wynikiem 
2:06.36. To najlepszy rezultat w Europie.
#004700
Kenijczyk Kenneth Cheruiyot i Hiszpanka Ana Isabel Alonso 
zwyciężyli w 20. biegu maratońskim w Rotterdamie. Cheruiyot, 
który debiutował na dystansie 42 km 195 m uzyskał na trasie 
płaskiej jak stół czas 2:08.22. 
#004701
W finale tenisowego turnieju WTA w Amelia Island (suma nagród 
535 tys. USD) zmierzą się w poniedziałek Amerykanka Monica Seles 
z Hiszpanką Conchitą Martinez.
#004702
Włoch Leonardo Piepoli (Banesto) został zwycięzcą kolarskiego 
wyścigu Dookoła Aragonii, który zakończył się w niedzielę w 
Saragossie. Ostatni, piąty etap wygrał inny Włoch - Giovanni 
Lombardi z grupy Telekom.
#004703
Niemiec Torsten Schmidt wygrał szósty etap kolarskiego wyścigu 
Dookoła Dolnej Saksonii. Jest także liderem imprezy wyprzedzając 
o 29 s swego rodaka Berta Grabscha. 
#004704
Włoch Paolo Bettini z grupy Mapei wygrał w niedzielę kolarski 
klasyk Liege-Bastogne-Liege (264 km), czwartą w tym sezonie 
imprezę Pucharu Świata. Zbigniew Spruch zajął 15. miejsce. 
Do mety dojechali jeszcze dwaj Polacy z grupy Banesto. Dariusz 
Baranowski był 26., a Tomasz Brożyna - 52. Lider Pucharu Świata -
Erik Zabel zajął 39. pozycję. 
#004705
Ukrainiec Serhyj Honczar z włoskiej grupy Liquigas wygrał 
trudny, górski wyścig Tydzień Lombardzki (dawna nazwa Settimana 
Bergamasca). Ostatni, piąty etap zakończył się zwycięstwem 
Rosjanina Siergieja Smietanina. 
#004706
Włoszka Giovanna Trillini zwyciężyła w niedzielę w Lipsku w
turnieju Pucharu Świata we florecie. W finale Trillini pokonała 
swą rodaczką Dianą Bianchedi 15:13. 
#004707
Amerykanin Fernando Vargas obronił w Las Vegas tytuł 
zawodowego mistrza świata w boksie w wadze junior-śrdeniej 
(wersja IBF) pokonując na punkty reprezentanta Ghany Ike 
Querteya. 
#004708
Reprezentanci Indii wygrali w Perth międzynarodowy turniej w 
hokeju na trawie zwyciężając w finale Niemcy 3:1. W meczu o 
trzecie miejsce Australia pokonała RPA także 3:1. 
#004709
W poniedziałek w Polsce pogodnie, tylko na zachodzie i południu 
wzrost zachmurzenia i miejscami niewielkie opady deszczu. Temp. 
maks. od 17 st. na Pomorzu Zachodnim do 23 st. w Małopolsce. 
Wiatr słaby i umiarkowany, południowo-wschodni. 
#004710
Witamy ponownie.
#004711
Z przyczyn technicznych do wydania 355 DI PAP nie został 
włączony plik z sobotnimi informacjami sportowymi.
Niniejszym je więc uzupełniamy.
Układ Aneksu wynika z potrzeb systemu nadawania.
#004712
Mistrz olimpijski Mateusz Kusznierewicz (YKP Warszawa) zdobył 
złoty medal żeglarskich, otwartych mistrzostw Europy w klasie 
Finn, które odbywały się na wodach u wybrzeży Palma de Mallorca. 
Srebrny medal przypadł Chorwatowi Karlo Kuretowi, a brązowy 
Irlandczykowi Davidowi Burrowsowi. Pozostali reprezentanci 
Polski uplasowali się na dalszych pozycjach. Po raz pierwszy w 
historii mistrzostw Europy złoty medalista zwyciężył z tak dużą 
przewagą nad drugim zawodnikiem. Mateusz Kusznierewicz 
wyprzedził Karlo Kureta aż o 28 punktów.
#004713
Dariusz Michalczewski obronił w sobotę w Hanowerze tytuł 
zawodowego mistrza świata w boksie w wadze półciężkiej 
organizacji WBO pokonując Graciano Rocchigianiego przez poddanie 
się rywala po dziewiątej rundzie. Dla Michalczewskiego była to 
19 walka o tytuł mistrza świata. Pierwszą wygrał 10 sierpnia 
1996. W zawodowej karierze sobotnia walka była jego 42 
zwycięskim pojedynkiem. Michalczewski chce zakończyć karierę 
sportową w roku 2002.
#004714
Koszykarki Polpharmy VBW Clima Gdynia pokonały w piątym meczu w 
Pabianicach Polfę 72:57 (33:38) i po raz trzeci z rzędu zdobyły 
tutuł mistrzyń Polski. Gdynianki, jako najlepsza drużyna 
ekstraklasy, reprezentować będą Polskę w rozgrywkach Euroligi 
koszykarek w sezonie 2000/2001.
#004715
Polska pokonała w sobotę w Głogowie Ukrainę 29:18 (14:7) w 
rewanżowym meczu rundy play off eliminacji mistrzostw Europy 
2000 w piłce ręcznej kobiet. Do grudniowych finałów ME w Rumunii 
awansują jednak Ukrainki, gdyż tydzień wcześniej, w Kijowie, w 
pierwszym meczu wygrały 36:21.
#004716
Janusz Kulig (ford focus WRC) wygrał w sobotę Rajd Warszawski, 
drugą eliminację mistrzostw Polski. Po 17. odcinkach specjalnych 
uzyskał 39,5 s przewagi nad Leszkiem Kuzajem (toyota corolla 
WRC). Liderem mistrzostw kraju pozostał Kuzaj, który zwyciężył w 
pierwszej eliminacji - Dolnośląskim Rajdzie Zimowym. Kulig nie 
ukończył sobotniej imprezy z powodu awarii auta.
#004717
Najlepszą zawodniczką 11.mistrzostw Polski w karate tradycyjnym, 
które z udziałem 81 zawodników z 25 klubów klubów odbyły się w 
hali WAT w Warszawie, została Marta Niewczas. (KU AZS WSP 
Rzeszów). Zdobyła dwa złote medale.
#004718
Polscy koszykarze wygrali w ostatnim spotkaniu grupy B 
eliminacji do finałów mistrzostw Europy juniorów ze Słowenią 
83:77 (34:34). Zwycięstwo to nie pozwoliło jednak Polakom 
awansować do finałów. Zajęli bowiem piąte miejsce w grupie. Do 
Chorwacji na mistrzostwa Europy pojadą trzy pierwsze zespoły z 
grupy - Słowenia, Francja, Rosja.
#004719
Kilkunastu szczecińskich pseudokibiców zostało zatrzymanych 
przez policję po meczu Pogoni z Górnikiem Zabrze. Zajścia 
rozpoczęły się po zakończeniu spotkania.
#004720
Tuż po rozpoczęciu spotkania Stomil Olsztyn -ŁKS na trybunach w 
sektorze zajmowanym przez łódzkich kibiców doszło do starcia z 
policją. Chwilę później zaatakowali również pseudokibice 
Stomilu. Policji początkowo nie udawało się opanować sytuacji. 
Dopiero po wejściu do akcji grupy antyterrorystycznej, która 
spacyfikowała łódzki sektor, do końca spotkania panował już 
spokój.
#004721
Trzy osoby zostały ranne w bijatyce między kibicami, do której 
doszło w sobotę w Łodzi podczas meczu Widzew Łódź - Legia 
Warszawa. Szesnastu pseudokibiców, w tym ośmiu nieletnich, 
zostało zatrzymanych. Do bijatyki doszło na dwie godziny przed 
rozpoczęciem spotkania, gdy na trybunach stadionu Widzewa było 
ok. 600 kibiców łódzkiej drużyny i ponad tysiąc sympatyków 
Legii. Obie grupy rzucały w siebie kamieniami.
#004722
Słynny brazylijski napastnik Ronaldo Luiz Nazario da Lima po 
przejściu operacji kolana w paryskim szpitalu ma szanse powrócić 
na boisko za rok - taką opinię prezentuje doktor Gerard 
Saillant, który kierował operacją.
#004723
42 żołnierzy z 10. Brygady Kawalerii Pancernej ze Świętoszowa 
odleciało z wrocławskiego lotniska do Kosowa, gdzie wzmocnią 
siły KFOR. Do czwartku najnowocześniejszy transportowiec armii 
amerykańskiej C-17 Globemaster "przerzuci" z Polski do Kosowa w 
sumie ok. 150 żołnierzy. Pozostałych 220 dotrze do Kosowa 
pociągiem. 
28 kwietnia żołnierze rozpoczną wykonywanie zadań powierzonych 
im przez dowództwo KFOR. Minister obrony Janusz Onyszkiewicz 
powiedział PAP, że nie obawia się o polskich żołnierzy, gdyż 
postrzegają ich bardzo dobrze zarówno Serbowie, jak i 
Albańczycy. "Polacy są stawiani jako wzór" - podkreślił. 
#004724
Porozumienia z NSZZ "Solidarność" w sprawie wyłonienia 
wspólnego posierpniowego kandydata w wyborach prezydenckich 
chce Konfederacja Polski Niepodległej-Ojczyzna. KPN-O nie 
wyklucza rozmów w tej sprawie z innymi ugrupowaniami, np. z UW. 
Jeśli się to nie uda, KPN-O chce przynajmniej wspólnego poparcia 
kandydata, który wejdzie do drugiej tury wyborów.
To ostatnia szansa, by uwolnić się od kompromitacji i ocalić 
etos +Solidarności" - powiedział przewodniczący KPN-O Adam 
Słomka. 
Zdaniem KPN-O wspólnym kandydatem mógłby być np. Ryszard 
Kaczorowski - były prezydent RP na uchodźstwie. KPN-O na pewno 
nie poprze Andrzeja Olechowskiego, Jerzego Buzka (który "odmówił 
poddania się procedurze lustracji") ani Mariana Krzaklewskiego.
#004725
Andrzej Olechowski zapowiedział, że nie wycofa się z 
kandydowania, mimo że zgodę na start w wyborach prezydenckich 
wyraził Marian Krzaklewski. Dodał, że poparcie Krzaklewskiego w 
drugiej turze uzależnia od jego programu.
Do wycofania się z kandydowania i poparcia jednego kandydata 
prawicy wezwał Olechowskiego i Lecha Wałęsę w sobotę lider SKL 
Jan Maria Rokita.
"Pan Rokita apeluje do ludzi obozu +Solidarności+. Cały czas 
podkreślam, że nie czuję się członkiem dawnego obozu, a czuję 
się przywiązany do pewnych wartości" - zaznaczył Olechowski.
#004726
W kwietniu niemal połowa badanych przez CBOS (49 proc.) 
zaliczyła się do przeciwników rządu Jerzego Buzka; za 
zwolenników obecnego gabinetu uważa się prawie jedna piąta 
ankietowanych (22 proc.). 
W ocenie działalności Sejmu opinie negatywne (71 proc.) znacznie 
przeważają nad pozytywnymi (17 proc.). Nieco lepiej, chociaż 
równie bardzo krytycznie, postrzegają ankietowani pracę Senatu. 
Ponad połowa z nich (53 proc.) uważa, że działa on źle, a ponad 
jedna czwarta (27 proc.) jest przeciwnego zdania.
W stosunku do marca CBOS zarejestrował niewielkie pogorszenie 
opinii o działalności prezydenta. Jednak pomimo wzrostu odsetka 
ocen negatywnych (z 14 do 18 proc.) jego praca nadal spotyka się 
z aprobatą zdecydowanej większości społeczeństwa (74 proc.).
#004727
40 proc. Polaków popiera SLD, AWS może liczyć na głosy 18 proc. 
wyborców. Na trzecim miejscu znajduje się Unia Wolności z 11 
proc. poparciem, a następnie Polskie Stronnictwo Ludowe - 10 
proc. - wynika z kwietniowego sondażu OBOP. W parlamencie 
znalazłby się jeszcze Ruch Odbudowy Polski uzyskując poparcie 5 
proc. pytanych. 
#004728
Premier Jerzy Buzek przedstawił dziennikarzom nowego sekretarza 
Komitetu Integracji Europejskiej i jednocześnie szefa Urzędu 
Komitetu Integracji Europejskiej - Jacka Saryusz-Wolskiego. "To 
pasjonat integracji z Unią Europejską. Takiego człowieka właśnie 
potrzebujemy" - podkreślił.
Nowy sekretarz KIE zapowiedział przyspieszenie prac 
legislacyjnych, a także wzmocnienie koordynacji 
międzyresortowej, nasilenie polityki informacyjnej na temat UE i 
uruchomienie konsultacji społecznych poprzez Narodową Radę 
Integracji Europejskiej.
Wg premiera Jerzego Buzka do września Polska powinna dorównać w 
swoim przygotowaniu do członkostwa w UE krajom, które "dobrze 
wchłonęły już ustawodawstwo unijne". 
#004729
W ramach wcześniej zaplanowanych wydatków -
ok. 16 mld zł - Polska zdecydowała się zaakceptować więcej 
celów NATO dla sił zbrojnych na lata 2001-06 niż wcześniej 
planowano - poinformował wiceminister obrony Bogdan Klich.
Klich wrócił z Kwatery Głównej NATO w 
Brukseli, gdzie uczestniczył w konsultacjach na temat propozycji
celów, jakie powinny spełnić siły zbrojne, aby dostosować się do
wymogów Sojuszu.
#004730
Do końca roku ma zostać zlikwidowana większość Nadwiślańskich 
Jednostek Wojskowych MSWiA. Najwięcej "nadwiślańczyków" 
przejdzie do Straży Granicznej. Dotychczasowe obowiązki NJW 
przejęły BOR i MON. 
Większość jednostek NJW-MSWiA jest już zlikwidowanych albo 
znajduje się "w stanie likwidacji". Sprzęt NJW-MSWiA ma być 
wykorzystany przez inne formacje resortu spraw wewnętrznych. 
Według pułkownika Damiana Jakubowskiego, dowódcy NJW MSWiA, 
w wyniku likwidacji NJW pracę straci około 500 żołnierzy 
zawodowych. 
Zgodnie z prawem w resorcie spraw wewnętrznych nie może być 
jednostek o charakterze wojskowym. 
#004731
Władimir Putin rozmawiał z premierem Tony Blairem, z 
biznesmenami, złożył wieniec pod pomnikiem ofiar wojny, na 
zakończenie złożył określaną jako "grzecznościową" wizytę u 
królowej Elżbiety II. Wieczorem odleciał do Kijowa.
Premier Tony Blair jest przekonany, że Putinowi "zależy na 
silnych stosunkach z Zachodem". Zdaniem premiera "nie ulega 
żadnej wątpliwości, że Putin mówi tym samym językiem reformy, co 
my".
Spotkaniu u premiera towarzyszyła demonstracja czeczeńskich 
uchodźców, organizacji muzułmańskich i obrońców praw człowieka. 
Przedstawicielka Amnesty International podkreśliła, że Putin 
powinien natychmiast wprowadzić w Czeczenii międzynarodowe 
standardy praw człowieka, dopuścić obserwatorów z zewnątrz i 
uznać mandat międzynarodowej komisji dochodzeniowej.
Część opinii publicznej i polityków uznała wizytę u królowej za 
niewskazaną ze względów merytorycznych, niewłaściwą 
protokolarnie i wymuszoną przez Blaira. Rzecznik premiera 
powiedział, że "Blair nie zamierza się tłumaczyć z tego powodu, 
że nawiązał dobre stosunki z ważnym światowym przywódcą". 
"Stosunków brytyjsko-rosyjskich nie można podporządkowywać tylko 
jednej kwestii (czyli Czeczenii - PAP)."
Podczas spotkania z biznesmenami Putin zadeklarował gotowość   
"do wspólnego poszukiwania sposobów naprawy tej sytuacji, jak 
też poprawy ogólnego stanu stosunków brytyjsko-rosyjskich". Dał 
jasno do zrozumienia, że brytyjskie koncerny mają tu do 
odegrania dużą rolę.
Mimo iż w siedzibie premiera określono wizytę Putina jako sukces, 
większość brytyjskich komentatorów nadal uznaje nowego przywódcę 
Rosji za "nieznaną jakość" na arenie międzynarodowej. "Putin 
przyjeżdża do Londynu szukać przyjaciół, ale nie wie nic o 
prawdziwej demokracji. Jest absolwentem prawa w kraju, w którym 
nie ma rządów prawa" - napisał o nim publicysta "Timesa" Giles 
Whittell, zalecając Blairowi ostrożność.
#004732
Rzecznik Unii Europejskiej potwierdził, że delegacja UE złoży 
dziś wizytę w Czeczenii na mocy porozumienia z władzami 
rosyjskimi. W skład delegacji wejdzie szef przedstawicielstwa UE 
w Rosji oraz ambasadorowie Francji i Portugalii w Moskwie. 
Rzecznik Gunnar Wiegand zdementował natomiast pogłoski, jakoby 
do Czeczenii miał się udać także szef dyplomacji unijnej Javier 
Solana.
Unia Europejska od dawna domaga się większego dostępu 
przedstawicieli społeczności międzynarodowej do Czeczenii oraz 
nakłania Moskwę do zakończenia kampanii wojskowej przeciw 
separatystom czeczeńskim.
#004733
Deputowany do Dumy Państwowej Paweł Kraszeninnikow, b. minister 
sprawiedliwości, poinformował o utworzeniu niezależnej komisji 
ds. zbadania zbrodni popełnionych w Czeczenii. "Naszym celem jest 
zapoznanie rosyjskiego społeczeństwa z faktyczną sytuacją w 
Czeczenii i przekazanie zaleceń władzy wykonawczej i 
ustawodawczej" - powiedział na konferencji prasowej. 
Czteroosobowa komisja ma współpracować z rosyjskimi i 
zagranicznymi organizacjami praw człowieka.
Władimir Kałamanow, przedstawiciel Kremla ds. praw człowieka w 
Czeczenii zapowiedział, że "nie będzie żadnej komisji" badania 
ewentualnych przestępstw sił rosyjskich w Czeczenii, której 
utworzenia zażądała Unia Europejska. "Istnieją służby państwowe, 
które prowadzą śledztwo w sprawach zbrodni popełnionych w tej 
kaukaskiej republice". "Jeśli nie ma zaufania do tych służb, nie 
ma też zaufania do prezydenta" - oświadczył.
#004734
Władze rosyjskie pozostają w kontakcie z przedstawicielami 
prezydenta Czeczenii Asłana Maschadowa - poinformował szef 
dyplomacji rosyjskiej Igor Iwanow w rozmowie z CNN. Już w 
ubiegły czwartek szef rosyjskiej dyplomacji przyznał, że Moskwa 
prowadzi "bezpośredni dialog" z przedstawicielami czeczeńskimi, 
mający na celu zakończenie wojny w tej separatystycznej 
republice kaukaskiej.
#004735
Niemiecki wywiad wyraził opinię, że zbrojny konflikt w Czeczenii 
jest daleki od zakończenia, a walki mogą się nawet rozszerzyć na 
dalsze tereny Rosji oraz Gruzję. Federalna służba Informacyjna 
(BND) sformułowała takie wnioski po podróży jej szefa Augusta 
Hanninga do Czeczenii w marcu tego roku. "Ogólnie rzecz biorąc, 
dla Rosji nie jest jeszcze możliwe zakończenie tego konfliktu. 
Istnieje bardzo realne niebezpieczeństwo, że konflikt będzie się 
rozszerzał" - oświadczyła rzeczniczka BND Lydia Rauscher.
#004736
Po odlocie z Londynu rosyjski prezydent-elekt Władimir Putin 
przybył do Kijowa. Na Ukrainie mówi się, że będzie to wizyta 
"rozpoznawcza". Program nie przewiduje podpisywania 
jakichkolwiek dokumentów. Przewidywane są jedynie rozmowy z 
prezydentem Leonidem Kuczmą, a także wspólna wizyta obu 
przywódców w Sewastopolu, gdzie stacjonują okręty Floty 
Czarnomorskiej.
Według źródeł ukraińskich Putin przede wszystkim będzie chciał 
zbadać, w jakich kwestiach Ukrainę można "docisnąć", a w 
jakich Kreml nie może liczyć na ustępstwa.
Z badań wynika, że zdaniem 84 proc. Rosjan współpraca Ukrainy z 
NATO to największa przeszkoda w rozwoju  stosunków rosyjsko-
ukraińskich. Jednocześnie prawie taki sam procent Rosjan jest 
zdania, że Ukrainę można "zmiękczyć" metodami siłowymi, co 
politycy nad Dnieprem odczytują jako anachronizm z czasów 
"zimnej wojny".
#004737
Podróżująca po Azji Środkowej sekretarz stanu USA Madeleine 
Albright rozpoczęła wizytę w Uzbekistanie od przestrzeżenia 
miejscowych władz przed konsekwencjami naruszania praw 
człowieka. "Stany Zjednoczone nie mogą popierać wszelkich 
działań, podejmowanych w imię walki z handlem narkotykami, 
terroryzmem czy dla przywrócenia stabilizacji" - powiedziała 
pani Albright wskazując na groźne w skutkach tendencje, gdy 
postawione w trudnej sytuacji rządy odpowiadają na zagrożenie 
gwałceniem praw niewinnych osób cywilnych.
#004738
Minister obrony Rosji Igor Siergiejew powiedział w Kijowie, że 
Moskwa chce odbudować swoje stosunki z NATO jako równorzędny 
partner, skupiając się na obopólnie korzystnych 
projektach.
"Chcemy rozpocząć od konkretów, takich jak walka z terroryzmem, 
wymiana opinii na temat nowych koncepcji NATO i rosyjskiej 
doktryny wojennej, kontroli technologii rakietowej i broni 
masowego rażenia" - powiedział Siergiejew.
#004739
Premier Włoch Massimo d'Alema złożył w poniedziałek dymisję na 
ręce prezydenta Carlo Azeglia Ciampiego. Prezydent dymisji nie 
przyjął i pozostawił decyzję parlamentowi. W najbliższym czasie 
należy się spodziewać głosowania nad wotum zaufania dla 
premiera, a jeśli wynik będzie dla niego niekorzystny  - 
wcześniejszych wyborów.
Deklarując gotowość ustąpienia, D'Alema wyciągnął wnioski z 
przegranej centrolewicy w niedzielnych wyborach regionalnych. 
Centroprawica Silvio Berlusconiego odniosła zwycięstwo w ośmiu z 
15 regionów, w których w niedzielę odbyły się wybory. W siedmiu 
pozostałych przewagę ma rządząca we Włoszech centrolewica. Na 
blok wyborczy Berlusconiego głosowało 32 miliony Włochów, a na 
lewicę - 16 mln. Prawica uzyskała wyraźne poparcie północy, 
gęsto zaludnionych, uprzemysłowionych regionów. Na centrolewicę 
głosowali mieszkańcy regionów mniejszych i biedniejszych.
#004740
W poniedziałek uczestnicy wiosennej sesji MFW i BŚ rozpoczęli 
obrady dwie godziny przed czasem, by uniknąć zetknięcia się z 
demonstrantami. W ciągu dwóch dni policja zatrzymała pod 
siedzibą MFW i Banku Światowego w Waszyngtonie 1300 osób.
Protestujący przeciw Międzynarodowemu Funduszowi Walutowemu i 
Bankowi Światowemu reprezentują "Mobilizację na rzecz Globalnej 
Sprawiedliwości" - luźną koalicję przeważnie lewicowych grup o 
różnych celach. Wspólnym mianownikiem tych grup jest niechęć do 
kapitalizmu w jego obecnej fazie globalnej gospodarki, zwłaszcza 
do korporacji ponadnarodowych, które demonstranci oskarżają o 
wyzysk pracowników w krajach Trzeciego Świata, pogłębianie 
nierówności społecznych i niszczenie środowiska naturalnego.    
#004741
Przebywająca na wiosennych spotkaniach MFW i Banku Światowego 
prezes NBP Hanna Gronkiewicz-Waltz skrytykowała demonstracje 
przeciw tym instytucjom, skierowane - jak uważa - w praktyce 
przeciw krajom biednego południa. "Traktuję te demonstracje jako 
protest bogatych przeciwko biednym. Kraje ubogie potrzebują 
otwartych granic dla swoich towarów, a, jak rozumiem, trzon 
demonstrantów temu się sprzeciwia. Z punktu widzenia krajów 
biednych, otwarcie granic i globalizacja jest szansą na poprawę" 
- powiedziała prezes NBP w poniedziałek na spotkaniu z polskimi 
dziennikarzami. 
#004742
W trzech wschodnich stanach USA w niedzielę z inicjatywy 
Konsulatu Generalnego RP w Nowym Jorku i pod patronatem premiera 
Jerzego Buzka odbyły się uroczystości w 60. rocznicę mordu 
katyńskiego. Msza w Sanktuarium w Amerykańskiej Częstochowie w 
intencji zabitych zgromadziła setki Polonusów.
"W tym roku w niedzielę palmową, połączyliśmy przypomnienie 
triumfalnego wjazdu Chrystusa i poświęcenie palm z modlitwą za 
naszych pomordowanych żołnierzy. Była wyjątkowa frekwencja" -  
podkreślił ksiądz prowincjał Lucjusz Tyrasiński. Uroczystości 
katyńskie odbyły się później na pobliskim cmentarzu przy pomniku 
Rycerza-Husarza.
#004743
Specjalna komisja, która przez trzy lata studiowała sprawę 
grabieży mienia żydowskiego we Francji w latach 1940-44, 
zaproponowała rządowi, aby wpłacił ok. 1,4 mld franków (210 
milionów euro) na rzecz fundacji pamięci. Wg raportu komisji 
zwanej od nazwiska jej przewodniczącego "komisją Matteolego" w 
czasie okupacji odebrano Żydom dobra, których wartość 
przekroczyła 5 miliardów franków (wartość z 1941 roku, ponad 8 
miliardów dzisiejszych franków). Zgodnie z obietnicą generała de 
Gaulle'a z 1943 roku, 90-95 proc. zagrabionych dóbr zostało 
zwróconych prawowitym właścicielom lub ich spadkobiercom zaraz 
po wojnie. Niemniej jednak komisja Jeana Matteolego zaleca 
państwu francuskiemu zwrot ok. 1,4 mld franków, a instytucjom 
finansowym - około miliarda franków.
#004744
Austriacka minister spraw zagranicznych Benita Ferrero-Waldner 
oświadczyła w poniedziałek, że jej kraj nie wstrzyma płacenia 
składek z tytułu członkostwa w Unii Europejskiej, ani nie będzie 
blokować procesu decyzyjnego w UE.
Wcześniej taką możliwość sugerował prawicowy minister finansów 
Karl-Heinz Grasser, który groził, że kroki takie mogą być 
odpowiedzią Wiednia na częściowy bojkot Austrii ze strony jej 
partnerów z UE. Bojkot ten jest odpowiedzią na wejście w skład 
wiedeńskiego rządu nacjonalistycznej partii FPOe Joerga 
Haidera.
Minister spraw zagranicznych sprostowała jednak słowa jej kolegi 
z rządu.
#004745
Ambasador Izraela przy ONZ Yehuda Lancry przekazał pismo w tej 
sprawie, wystosowane przez szefa dyplomacji izraelskiej Dawida 
Lewiego. Potem powiedział prasie, że operacja wycofania będzie 
jednoetapowa i zostanie przeprowadzona do 7 lipca.
Premier Izraela Ehud Barak wielokrotnie zapowiadał wycofanie do 
lipca 2000 żołnierzy izraelskich z tzw. sfery bezpieczeństwa na 
południu Libanu, ustanowionej, żeby zapobiegać atakom 
terrorystycznym. Izrael jest zdecydowany wycofać wojska bez 
względu na to, czy dojdzie przedtem do zawarcia porozumienia z 
Libanem i z Syrią, czy nie.
Izrael okupuje południowe obszary Libanu od 1978 roku. Szeroką 
na 15 kilometrów strefę bezpieczeństwa utworzył wzdłuż granicy w 
1985 roku.
#004746
Podczas poniedziałkowej sesji Giełdy Papierów Wartościowych 
spadł kurs akcji 200 spółek, 10 wzrósł, a  10 nie zmienił się, w 
tym na rynku NFI spadła cena akcji wszystkich 14 funduszy. 
Indeks rynku podstawowego WIG spadł o 8,1 proc. i wyniósł 
19.003,7 pkt. WIG-20 zmalał o 8,5 proc. i wyniósł 1.990,6 pkt. 
MIDWIG, po 8,1-proc. spadku, osiągnął 1.060,4 pkt. WIRR zmalał 
o 6,8 proc., do 2.690 pkt., a NIF spadł o 9,5 proc. i wyniósł 
54,6 pkt.
#004747
Spadki podczas poniedziałkowej sesji są zgodne z oczekiwaniami, 
gdyż rynek polski od dłuższego czasu jest silnie związany z 
giełdami zachodnimi, a te z kolei z giełdą w Stanach 
Zjednoczonych - uważa Wiesław Rozłucki, prezes GPW. 
#004748
Poniedziałowe zachowanie warszawskiego parkietu było odbiciem 
piątkowych spadków na rynku amerykańskim, największa przecena 
doknęła akcji spółek teleinformatycznych -uważa makler DM BOŚ 
Marek Pokrywka.
Paniczna wyprzedaż na rynku nowych i starych technologii oraz 
spadek Nasdaq i Dow Jones, wywołała panikę na rynkach 
światowych. W poniedziałek wyprzedaż dotarła także na giełdę 
warszawską. 
Trudno w chwili obecnej oczekiwać poprawy, dopóki nie 
ustabilizuje się sytuacja na giełdach amerykańskich.
"Dalszy kierunek ruchu cen będzie wyznaczany w oparciu  
o zachowanie się indeksów Nasdaq i Dow Jones" - powiedział 
Marek Pokrywka.
#004749
Wzrostem notowań zakończyła się poniedziałkowa sesja na giełdzie 
w Nowym Jorku. Dow Jones zyskał 263,40 punktu (2,55 proc.) i 
wynosi po zamknięciu sesji 10.569,17 pkt. NASDAQ wzrósł o 209,72 
punktu (6,31 proc.) i wynosi 3.531,01 pkt.
#004750
Bank inwestycyjny Morgan Stanley Dean Witter uważa, że polski 
rząd i NBP powinny aktywniej działać na rzecz osłabienia złotego. 
#004751
Bank inwestycyjny Credit Suisse First Boston w cotygodniowej 
analizie rynków wschodzących przewiduje w najbliższych trzech 
miesiącach osłabienie złotego wobec euro o 1-3 proc. i o 4-6 
proc. w okresie dwunastu miesięcy.
#004752
Inflacja w marcu wyniosła 0,9 proc., roczna po marcu spadła do 
10,3 proc., z 10,4 proc. w lutym - podał GUS. 
#004753
Spadek inflacji do poziomu jednocyfrowego w kwietniu z 10,3 
proc. w marcu może być problematyczny - uważa wiceminister 
finansów Jarosław Bauc. 
#004754
Deficyt budżetu państwa po marcu wzrósł do 45,1 proc., czyli 
do 6.941,3 mln zł, wobec 29,3 proc. po lutym.
#004755
Do rokowań w sprawie sprzedaży 10,3 proc. pakietu akcji 
Powszechnego Banku Kredytowego zostały dopuszczone dwa podmioty. 
Ministerstwo Skarbu nie ujawniło, które banki znalazły się na 
tzw. krótkiej liście.
#004756
Produkcja przemysłowa w marcu wzrośnie o 10-14 proc. w 
stosunku do marca ubiegłego roku, natomiast w porównaniu z lutym 
wzrost produkcji wyniesie 13-20 proc. Wzrost produkcji może 
wpłynąć na zwiększenie eksportu - sądzą analitycy.
#004757
Na poniedziałkowym przetargu Ministerstwo Finansów sprzedało 
bony za 690,21 mln zł z oferowanej puli o wartości 700 mln zł - 
poinformował NBP, organizator przetargu. 
#004758
W ubiegłym roku sprzedano w Polsce blisko 30 tys. central 
abonenckich o różnej pojemności za ponad 80 mln USD - szacuje 
Instytut Rynku Elektronicznego. Udział importu na tym rynku 
wzrósł do 60 proc.
#004759
Pod obywatelskim projektem ustawy o paliwie rolniczym 
prawdopodobnie już zebrano 100 tys. podpisów koniecznych do 
przedłożenia go w Sejmie - poinformował prezes Krajowej Rady Izb 
Rolniczych Józef Waligóra.
#004760
Władysław Jamroży, zawieszony prezes PZU SA został w 
poniedziałek nowym prezesem Totalizatora Sportowego.
#004761
Od poniedziałku Ministerstwo Łączności ma nową siedzibę w 
warszawskim biurowcu Intraco na Stawkach. Resort opuścił budynek 
przy placu Małachowskiego, do którego prawa odzyskali  
spadkobiercy przedwojennych właścicieli.
#004762
13 maja rozpocznie działalność warszawska edycja Szkoły 
Giełdowej - poinformował podczas konferencji z okazji 
inauguracji Szkoły Giełdowej w Warszawie prezes zarządu Giełdy 
Papierów Wartościowych Wiesław Rozłucki. Warszawska Szkoła 
Giełdowa będzie działać we współpracy ze Szkołą Główną Handlową. 
Jej sponsorami są Krajowy Depozyt Papierów Wartościowych (KDPW) 
i CDM Pekao SA.
#004763
Amerykańska firma poligraficzna RR Donnelley Poland zbuduje na 
terenie krakowskiej Specjalnej Strefy Ekonomicznej nowoczesną 
drukarnię. Wartość inwestycji - około 60 mln USD. 
#004764
22 czerwca 2000 roku będzie Dniem Polskim na wystawie "EXPO 
nad morzem", towarzyszącej światowej imprezie EXPO 2000 w 
Hanowerze. 
#004765
Od czerwca nadawana będzie polska wersja niemieckiego programu 
Viva, w którym - obok przebojów zagranicznych - znajdzie się 
także polska muzyka rozrywkowa.
"Polacy mają dotychczas do wyboru kilka zagranicznych programów 
muzycznych, ale na żadnym z nich nie jest prezentowana muzyka 
polska" - powiedział producent Vivy Krzysztof Mikulski.
W nowym, 6-godzinnym programie Viva Polska, będą do wyboru 
prowadzone po polsku programy: VJs (video jockey), koncerty 
live, reportaże i spotkania z gwiazdami. 
Już w przyszłym tygodniu, jak zapowiedział prezes Vivy Dieter 
Gorny, w ramach Vivy Polska wyemitowany zostanie próbny cykl 
wideoklipów.
W Polsce dostępne są programy muzyczne: niemieckie Viva i Viva 
Zwei oraz MTV, Atomic TV, Onyx i kilka innych, mających bardzo 
małą oglądalność. Żaden z nich nie nadaje muzyki polskiej.
#004766
Popularny amerykański aktor John Travolta zapowiedział fanom 
podczas promocji swego nowego filmu "Battlefield Earth" w 
Denver, że tym razem nie będzie miłym bohaterem. 
"Dziś traktuję 
Denver uprzejmie, ale 12 maja, w czasie premiery filmu, zabiorę 
się za to miasto w niemiły sposób" - zapewnił aktor 
wyjaśniając, że tym razem "gra bardzo złego faceta". 
Film science-fiction "Battlefield Earth" jest ekranizacją 
powieści L. Rona Hubbarda. Travolta gra w nim olbrzyma, ważącego 
244 kilogramów przybysza z kosmosu, który chce zniszczyć Ziemię.
#004767
Koncerty, konferencje naukowe, spotkania młodzieży i 
międzynarodowe warsztaty zorganizowane zostaną w Gnieźnie z 
okazji spotkania premierów i uroczystego wyjazdowego posiedzenia 
Sejmu 28 i 29 kwietnia.
#004768
Światowej sławy skrzypaczka Anne-Sophie Mutter jest już w 
Polsce. We wtorek wystąpi w filharmonii krakowskiej, a dzień 
później - w warszawskim Teatrze Wielkim - Operze Narodowej. 
Wykona II Koncert Skrzypcowy Pendereckiego.
#004769
Honorowymi gośćmi 45 Międzynarodowych Targów Książki (18-22 
maja) w warszawskim PKiN będą pisarze izraelscy, m.in. Etgar 
Keret, Ida Fink, Miriam Akavia, Uri Orlev.
#004770
W Wielki Wtorek w warszawskim kościele ewangelicko-reformowanym 
odbędzie się koncert chóralny pt. "Crucifigatur". Wykonane 
zostaną wielkopostne i pasyjne utwory m.in. Bazylika, 
Zieleńskiego, M.Haydna, Kodaly'a, Deak-Bardosa.
#004771
220 czarno-białych zdjęć światowej sławy artysty fotografika, 
Brazylijczyka Sebastio Salgado można będzie oglądać od wtorku w 
Centrum Sztuki Współczesnej na wystawie "Robotnicy". Jest to 
pierwsza prezentacja prac tego artysty w Polsce.
#004772
Roger Moore, jeden z najpopularniejszych odtwórców postaci Jamesa 
Bonda, z którą rozstał się 15 lat temu, wraca na ekran w innej 
szpiegowskiej roli. Aktor zagra w filmie zatytułowanym "Enemy" 
("Wróg"). 
#004773
Polski podróżnik Jacek Pałkiewicz powrócił z wyprawy po 
Amazonce. Wraz z pięcioma innymi osobami przepłynął od Coca w 
Peru do brazylijskiego Belem u ujścia Amazonki do Atlantyku. 
4600 km wyprawa pokonała w ciągu miesiąca. Trasę poprzez Andy ze 
stolicy Ekwadoru Quito do Coca nad dopływem Amazonki - Napo 
pokonali samochodem i samolotem. Następnie spłynęli łodziami 
rzeką Napo do Amazonki aż do jej ujścia.  
Celem wyprawy było ukazanie zmian, jakich człowiek już dokonał w 
dolinie Amazonki. "To ostatni dzwonek, żeby coś zrobić dla 
ratowania Ziemi, nie tylko rzeki i dżungli. Na progu XXI wieku 
nie uświadamiamy sobie, jak niewiele brakuje, byśmy po prostu 
zaczęli się dusić" - powiedział Pałkiewicz po powrocie z wyprawy.
"Osadnictwo, które nie ma szans na tym terenie, bo ziemia jest 
zbyt uboga, by dawać dobry plon, hodowla bydła na wielką skalę, 
poszukiwanie minerałów, wydobywanie ropy naftowej - to wszystko 
zabija puszczę i jej mieszkańców - Indian." Wykarczowany las nie 
oczyści powietrza i za chwilę sukcesy ekonomiczne nie będą nic 
znaczyły, bo nie będziemy mieli potrzebnego do oddychania tlenu -
przypomina podróżnik.
#004774
Sonda NEAR okrążająca od połowy lutego planetoidę Eros w 
kwietniu zbliżyła się do niej na odległość zaledwie 100 km. 
Coraz bardziej realny staje się pomysł NASA osadzenia sondy na 
powierzchni Erosa. "NEAR nie jest przystosowany do lądowania. 
Ale przy niewielkiej masie Erosa kontrolowany upadek sondy nie 
grozi jej zniszczeniem. Byłby to niezwykle cenny eksperyment" - 
powiedział PAP doc. Krzysztof Ziołkowski z Centrum Badań 
Kosmicznych PAN.   Eros odkryty w 1898 - największa z planetoid 
bliskich Ziemi - ma duże znaczenie dla różnych badań i pomiarów 
astronomicznych. Służył m.in. do wyznaczenia masy układu Ziemia -
Księżyc oraz do obliczenia odległości Ziemi od Słońca. Ta 
odległość - 150 mln km - nazwana jednostką astronomiczną, jest 
wykorzystywana do pomiarów w Układzie Słonecznym.
#004775
Po trzyletnich pracach badawczych Komisji Ekspertów ośrodka 
Karta udało się zweryfikować liczbę 566 tys. Polaków 
represjonowanych przez władze sowieckie w latach 1939-45. To 
kilkakrotnie mniej, niż dotychczas szacowali historycy. Program 
badawczy ośrodka Karta, wykonywany na zlecenie Ministerstwa 
Sprawiedliwości, miał za zadanie dotarcie do dokumentów 
źródłowych o represjach władz sowieckich wobec obywateli Polski. 
Opracowanie powstało przy współpracy pozarządowych stowarzyszeń 
w Rosji, na Litwie i Ukrainie. Wg raportu, deportacje z lat 1940-
41 objęły co najmniej 320 tys. osób - najwięcej - 140 tys. - w 
"pierwszej fali" 10 lutego 1940 r. Zebrano wiarygodne dane o 110 
tys. aresztowanych na wschodzie kraju - 65 tys. to aresztowani 
na terenie Zachodniej Ukrainy. Udało się też zgromadzić 
dokumentację o 43100 jeńcach wojennych i internowanych (bez 
zwolnionych do grudnia 1939 lub przekazanych Niemcom). 
Archiwiści zebrali też dane o 40 tys. internowanych w latach 
1944-45, z czego blisko połowę stanowili członkowie podziemia 
niepodległościowego.
#004776
Na dziesięciu farmach w hiszpańskiej prowincji Almeria 
wprowadzono system zdalnego sterowania uprawą wodną 
(hydroponiczną), czyli hodowlą roślin nie w ziemi, lecz w 
basenach i doniczkach w roztworze soli mineralnych. Przy zdalnym 
sterowaniu wydajność wzrasta o 30 do 65 proc., a zużycie wody i 
nawozów mineralnych maleje o około 30 procent.
#004777
Amerykanie wydają co roku miliony dolarów na świece, kadzidełka 
i olejki, w nadziei, że przyjemne zapachy wpłyną na poprawę ich 
zdrowia i samopoczucia. Niektórzy uczeni uważają, że tzw. 
aromaterapia przynosi efekty.
#004778
i osiągnie łączną wartość 61 miliardów dolarów - szacują eksperci 
Boston Consulting Group i przedstawiciele sieciowych sprzedawców.
"Podczas gdy rynki finansowe znajdują się w stanie wielkiego 
wstrząsu, wzrost (...) handlu za pośrednictwem sieci stale 
postępuje" - powiedział przedstawiciel Boston Consulting.
W ostatnich tygodniach nie brak było opinii przeciwnych. Wielu 
analityków ostrzegało, że jedynie nieliczne spośród firm 
oferujących sprzedaż wysyłkową za pomocą Internetu zdołają 
przetrwać na rynku. Wywołało to silny spadek akcji wielu z 
takich przedsiębiorstw.
Firmy zajmujące się realizowaniem zamówień składanych przez sieć 
oceniają niemniej, że sprzedaż wielu produktów za pośrednictwem 
Internetu może w tym roku osiągnąć ponad 10 procent ich łącznej 
sprzedaży.
#004779
Sześć największych firm przemysłu oponiarskiego ogłosiło zamiar 
stworzenia elektronicznego rynku transakcji kupna i 
zaopatrzenia. Internetowa firma o nazwie RubberNetwork.co będzie 
zajmować się organizacją globalnej wymiany z udziałem gigantów 
przemysłu oponiarskiego. 
#004780
Nieustaleni przestępcy usiłowali obrabować dwie listonoszki - w 
Markach i Ząbkach pod Wołominem (Mazowieckie). W Markach 
połamali doręczycielce nogi, przyciskając ją samochodem do 
ogrodzenia.
Na idącą wśród zabudowań listonoszkę najechał fiat 125p, 
dociskając ją do płotu. Kobieta zaczęła krzyczeć tak głośno, że 
wystraszeni napastnicy zrezygnowali z łupu i odjechali. Oprócz 
złamań listonoszka doznała licznych, drobniejszych 
obrażeń.
Niedługo potem z klatki schodowej bloku w Ząbkach wyszła inna 
listonoszka. Zauważyła fiata 125p z siedzącym wewnątrz 
człowiekiem w kominiarce. Przeczuwając zagrożenie, wróciła do 
klatki i tam z mieszkania jednego z lokatorów zadzwoniła na 
policję.
Rzecznik Komendy Wojewódzkiej Policji w Radomiu poinformował, że 
obydwa fiaty miały kradzione tablice rejestracyjne. Nie wiadomo 
jednak na razie, czy można łączyć ze sobą oba napady i czy 
uczestniczyli w nich ci sami sprawcy.
#004781
30-letni policjant z Rudzińca k. Gliwic został ranny w 
strzelaninie, do której doszło w nocy z niedzieli na 
poniedziałek w Łanach Małych (Śląsk). Jest w szpitalu, ale jego 
życiu nie zagraża niebezpieczeństwo.
Został postrzelony w ramię. Dwa inne strzały - wymierzone w 
klatkę piersiową - otarły się o kamizelkę kuloodporną. Zdaniem 
policji, to właśnie kamizelka uchroniła policjanta od poważnych 
obrażeń, a nawet śmierci.
Do zdarzenia doszło w poniedziałek ok. godz. 3.00 pod barem w 
Łanach Małych k. Gliwic. Dwaj umundurowani policjanci z Rudzińca 
spostrzegli wchodzących na dach baru dwóch mężczyzn. "Mężczyźni 
nie odpowiadali na wezwania funkcjonariuszy. Gdy policjanci 
próbowali ich zatrzymać, jeden z włamywaczy, wybiegając z 
budynku, oddał kilka strzałów z broni palnej" - podala policja.
Całe zdarzenie "trwało sekundy". Policja nie poinformowała, czy 
policjanci również strzelali. Nie wiadomo też jeszcze, ile 
dokładnie strzałów oddali sprawcy.
#004782
W najbliższy czwartek zostanie ogłoszony wyrok w sprawie dwóch 
konwojentów oskarżonych o kradzież miliona dolarów USA z konwoju 
bankowego w styczniu ubiegłego roku.
#004783
Czterech lat pozbawienia wolności zażądał w prokurator dla 
Eugeniusza K., byłego komendanta Straży Miejskiej w Krakowie, 
oskarżonego o łapownictwo, płatną protekcję i przekroczenie 
uprawnień. Wyrok zostanie ogłoszony w środę.
#004784
Broń z nielegalnego magazynu broni, zlikwidowanego w nocy z 
piątku na sobotę w Wiośnie k. Końskich (Świętokrzyskie), 
prawdopodobnie służyła zorganizowanym grupom przestępczym - 
poinformowała policja.
#004785
Akt oskarżenia przeciwko trzem osobom, które oferując fikcyjną 
pracę za granicą oszukały 302 klientów, skierowała do Sądu 
Rejonowego w Katowicach miejscowa Prokuratura Rejonowa. "Biuro" 
działało od września 1998 roku do kwietnia 1999 roku.
#004786
Prawie 150 tys. zł zrabowali nieznani sprawcy z oddziału 
przedsiębiorstwa Ruch SA w Białymstoku. Dwaj mężczyźni w 
kominiarkach zastraszyli i obezwładnili kasjerki i wynieśli z 
firmy znajdujące się tam pieniądze.
#004787
Kary po 2 tys. zł grzywny orzekło  kolegium ds. wykroczeń przy 
Urzędzie Miejskim w Szczecinie wobec czterech pseudokibiców 
szczecińskiej Pogoni, którym zarzucono zakłócenia spokoju po 
meczu Pogoni z Górnikiem Zabrze.
#004788
Najniebezpieczniejsze są - wg Najwyższej Izby Kontroli - trasy: 
Gdańsk-Warszawa, Kraków-Chyżne i Zgorzelec-Opole-Kraków-Tarnów-
Medyka. Przyczynami takiego stanu rzeczy są m.in. kiepski stan 
techniczny dróg i brak właściwego zarządzania ruchem drogowym - 
poinformował dziennikarzy w poniedziałek wiceprezes NIK Jacek 
Uczkiewicz.
NIK skontrolowała z własnej inicjatywy organy zarządzające 
drogami. Inspektorzy sprawdzali przede wszystkim, czy 
ograniczają one zagrożenia występujące na drogach. Kontrolą 
objęto lata 1998-1999 (do trzeciego kwartału ub.r.). W wyniku 
kontroli zarządów dróg NIK zidentyfikowała ponad 5 tys. miejsc 
stanowiących zagrożenie dla bezpieczeństwa ruchu drogowego. Wg 
Izby niebezpieczne miejsca powstawały wskutek nieutrzymania dróg 
w odpowiednim stanie technicznym i zaniedbań w organizacji ruchu 
drogowego.
Zarządy dróg nie zajmują się identyfikacją miejsc 
niebezpiecznych, nie mają aktualnych informacji o stanie 
technicznym dróg, a swoje zadania realizują w oderwaniu od 
przyjętych wcześniej projektów - wyliczał Uczkiewicz. "Tylko 10 
proc. zarządów posiadało pełne, kompletne projekty organizacji 
ruchu; 30 proc. nie miało ich w ogóle. A tylko na podstawie 
takich dokumentów można instalować znaki drogowe i zmieniać 
układ jezdni."
#004789
Ubezpieczony, nawet poza miejscem zamieszkania np. na urlopie, w 
razie potrzeby uzyska bezpłatną pomoc w najbliższej placówce 
służby zdrowia - zapewniła w poniedziałek pełnomocnik ds. 
ubezpieczenia zdrowotnego Anna Knysok.
"Dobrze jest mieć dowód ubezpieczenia, tzn. książeczkę RUM, 
legitymację ubezpieczeniową, odcinek renty lub legitymację 
studencką" - powiedziała pani Knysok. Nie jest to jednak 
konieczne. Wyjaśniła, że jeśli pacjent nie ma żadnego z tych 
dokumentów, wystarczy złożyć oświadczenie, że jest się 
ubezpieczonym w danej kasie; trzeba jednak pamiętać, żeby na 
oświadczeniu znalazł się numer PESEL/
Rachunek za przyjęcie "obcego" pacjenta, w wysokości 15 zł, 
lekarz wystawi swojej kasie. Ta zaś rozliczy się z kasą, do 
której należy pacjent. "Zdarza się, że pacjenci tego nie wiedzą, 
a lekarze to wykorzystują żądając promes od kasy lub wystawiając 
pacjentom rachunki za wizytę" - powiedziała pełnomocnik.
Dyrektor ds. medycznych Mazowieckiej Kasy Chorych Jarosław Pinkas 
przypomniał, że w nagłych przypadkach nie jest potrzebne żadne 
skierowanie. "Jeśli ktoś z Kasy Mazowieckiej chodzi po górach i 
skręci tam nogę, jest to uraz. Taka osoba powinna jak 
najszybciej zgłosić się na najbliższy dyżur ortopedyczny albo do 
najbliższego ortopedy."
#004790
Dwa złote a nie, jak dotychczas, 1 zł 60 gr będzie kosztował od 
1 maja kilometr przejazdu w dzień powszedni taksówką w 
Warszawie. Rada Miasta Warszawy uchwaliła nowe ceny maksymalne 
za usługi taksówkowe. Zobowiązała też taksówkarzy do wyposażenia 
taksówek w drukarki do wydawania pokwitowań za przejazd.
#004791
Zielone plakaty z hasłem "Święty spokój" pojawiły się w 
poniedziałek na przystankach w Krakowie. Tak rozpoczęła się 
kampania promocyjna, której celem jest zebranie funduszy na 
budowę niosącego pomoc Domu Duszpasterskiego Miłosierdzia w 
Sanktuarium Bożego Miłosierdzia w Krakowie-Łagiewnikach.
#004792
Dziesięć dolarów muszą zapłacić kierowcy przekraczający w 
Brześciu granicę z Białorusią. Opłaty za "korzystanie z 
infrastruktury granicznej" obowiązują od 10 kwietnia.
#004793
Szwedzki król Karol XVI Gustaw publicznie przeprosił w 
poniedziałek za przekroczenie dopuszczalnej prędkości podczas 
jazdy swym ferrari po duńskiej autostradzie. Jechał 140 km/godz 
zamiast nakazanych maksimum 110.
#004794
600 mieszkańców wsi Meczka w północnej Bułgarii blokuje od 
ponad 10 dni przez godzinę dziennie szosę do pobliskiego miasta 
Nikopoł, domagając się wysiedlenia ze wsi Romów. Zawiązano 
komitet, który wystosował do władz apel o wysiedlenie 300 
Cyganów. Apel ten podpisali we wsi wszyscy dorośli Bułgarzy.
#004795
Dwa zarejestrowane w Brazylii samoloty transportowe, których 
załoga miała trudnić się przemytem broni i kokainy, zostały 
zestrzelone nad kolumbijską dżunglą.
#004796
FBI szuka przenośnego komputera (laptopa) z tajnymi 
informacjami, który przed dwoma miesiącami "zniknął" z 
Departamentu Stanu.
#004797
Ponownie zaktywizował się wulkan Usu na północy Japonii - w 
poniedziałek władze zamknęły drogi w jego rejonie i wstrzymały 
powrót ludzi do domów u stóp góry. Mieszkańców tych domów 
ewakuowano miesiąc temu.
#004798
Mateusz Kusznierewicz (YKP Warszawa) wygrał w klasie Finn trzy 
wyścigi rozpoczętych u wybrzeży Majorki 31. żeglarskich regatach 
o Puchar Królowej Hiszpanii, zaliczanych do Pucharu Świata.
#004799
Ryszardowi Boskowi, który w 1976 roku zdobył z drużyną w 
Montrealu złoty medal olimpijski, powierzono funkcję pierwszego 
trenera reprezentacji siatkarzy. 
#004800
Selekcjoner piłkarskiej reprezentacji Polski Jerzy Engel 
powołał kolejnych zawodników, którzy zagrają w 
towarzyskim meczu z Finlandią, 26 kwietnia w Poznaniu. 
#004801
Albin Mikulski został odsunięty od funkcji trenera piłkarzy 
Pogoni Szczecin. Obowiązki szkoleniowca przejął dotychczasowy 
asystent Mikulskiego 35-letni Mariusz Kuras. 
#004802
Wydział ds. Bezpieczeństwa na Obiektach Sportowych PZPN na 
polecenie prezesa Michała Listkiewicza wszczął postępowanie 
wyjaśniające w sprawie niewpuszczania kibiców gości na stadion 
Hoop Polonii Warszawa. 
#004803
Po sobotnich burdach na meczu Stomil Olsztyn - ŁKS Łódź 
olsztyńska policja złożyła wniosek o częściowe 
zamknięcie stadionu w Olsztynie. 
#004804
Kary po 2 tys. zł grzywny orzekło kolegium ds. 
wykroczeń przy Urzędzie Miejskim w Szczecinie wobec czterech 
pseudokibiców szczecińskiej Pogoni, którym zarzucono zakłócenia 
spokoju po meczu Pogoni z Górnikiem Zabrze. 
#004805
Rozstawiona z numerem ósmym Patricia Wartrusch przegrała już 
pierwszy swój pojedynek w rozpoczętym w Budapeszcie turnieju WTA 
(pula nagród 100 tys. USD). Austriaczkę pokonała Jugosłowianka 
Sandra Nacuk w trzech setach. 
#004806
Dwóch rozstawionych tenisistów wyeliminowanych zostało już w 
pierwszym dniu rozpoczętego w Monte Carlo turnieju ATP. 
Przegrali swe pojedynki Greg Rusedsky (nr 10) i Mark 
Philippoussis (nr 14). 
#004807
Komitet Organizacyjny Igrzysk olimpijskich 2004 roku w Atenach 
potwierdził, że IO w stolicy Grecji odbędą się w pierwotnie 
ustalonym terminie, to jest w dniach 13-29 sierpnia.
#004808
27-letnia Kenijka Catherine Ndereba zwyciężyła w 104.biegu 
maratońskim w Bostonie. Nieoficjalny czas - 2:26.11. W nagrodę 
otrzymała 80 tys. dolarów. 
#004809
Kenijczyk Elijah Lagat został zwycięzcą najstarszego biegu 
maratońskiego na świecie, który od 104. lat organizowany jest w 
Bostonie. Nieoficjalny czas - 2:09.47. W nagrodę otrzymał 80 
tys. dolarów. 
#004810
Francuz Jean-Louis Schlesser na Buggy Schlesser w kategorii 
samochodów oraz Włoch Fabrizio Meoni na KTM - triumfowali  
na trasie pierwszego etapu Rajdu Tunezji z Douz do Ramada (294 
km). 
#004811
Amerykanin Fred Rodriguez z grupy Mapei wygrał siódmy etap 
kolarskiego wyścigu Dookoła Dolnej Saksonii. Liderem pozostał 
Niemiec Torsten Schmidt (Gerolsteiner). 
#004812
2100 kontroli dopingowych przeprowadzi przed rozpoczęciem 
Igrzysk Olimpijskich w Sydney Komisja Do Zwalczania Dopingu w 
Sporcie. 
#004813
Zaplanowana na 20 maja w Mediolanie walka byłego mistrza 
świata w wadze ciężkiej Amerykanina Mike'a Tysona z jego 
rodakiem Lou Svarese została odłożona co najmniej na miesiąc. 
Pojedynek odbędzie się być może także w innym mieście.
#004814
Tylko jednego zwycięstwa brakuje hokeistom Philadelphia 
Flyers, aby awansować do drugiej rundy play off rozgrywek o 
Puchar Stanleya. W niedzielę zespół z Filadelfii wygrał z 
Buffalo Sabres 2:0.
#004815
Koszykarze Indiany Pacers zajęli pierwsze miejsce w 
Konferencji Wschodniej. Gwarantuje to korzystniejszy układ 
meczów play off aż do finału. Pacers zwyciężyli w niedzielę 
Detroit Pistons 112:101.
#004816
Ciśnienie w Warszawie w południe wyniesie 998 hPa i zacznie powoli
spadać.
Dość pogodnie. Jednak od Pomorza Gdańskiego i Mazur przez 
centrum po Śląsk i zachodnią Małopolskę będzie się chmurzyć i 
miejscami wystąpią niewielkie opady deszczu. Na południu możliwe 
burze. Temp. maks od 14 st., 16 st. nad samym morzem, do 25 st. 
w Małopolsce. Wiatr słaby i umiarkowany, przeważnie południowo-
wschodni i wschodni. 
W Warszawie dość pogodnie, ale w ciągu dnia będzie się chmurzyć 
i po południu może padać niewielki deszcz. Temp. maks. 23 st. 
#004817
Szef AWS Marian Krzaklewski proponuje Unii Wolności pakt o 
nieagresji, zgodnie z którym w II turze wyborów prezydenckich 
koalicja miałaby poprzeć jednego kandydata. W wywiadzie dla 
"Gazety Polskiej" Krzaklewski poinformował, że rozmawia z 
unitami o jesienny wyborach. 
Podkreślił, że chciałby, aby nie doszło podczas wyborów do 
rywalizacji z b. prezydentem Lechem Wałęsą. 
Lider AWS ocenił, że został "skazany na kandydowanie" w wyborach. 
#004818
Komisja Krajowa NSZZ "Solidarność", obradująca w Gdańsku, 
poparła decyzję lidera związku Mariana Krzaklewskiego o starcie 
w wyborach prezydenckich. 
Zdaniem Krzaklewskiego o tym, czy podczas kampanii wyborczej 
będzie nadal kierował związkiem, zdecyduje Komisja Krajowa +S+. 
#004819
W Krakowie powstał Młodzieżowy Komitet Poparcia Kandydatury 
Mariana Krzaklewskiego na Prezydenta. Utworzyły go Ruch Młodych 
RS AWS, Federacja Młodzieży Walczącej i NZS. Struktury, które 
mają powstać w Krakowie i 22 powiatach staną się później 
integralną częścią sztabów wyborczych Mariana Krzaklewskiego w 
Małopolsce. 
Współzałożyciel Komitetu, Przemysław Miłoń z Niezależnego 
Zrzeszenia Studentów poinformował, że podobne komitety powstają 
już w całej Polsce, m.in. na Wybrzeżu, w Łodzi i Warszawie. 
#004820
Zdaniem wicepremiera Leszka Balcerowicza mianowanie nowym 
prezesem Totalizatora Sportowego Władysława Jamrożego odbyło się 
"nie według kryteriów merytorycznych". 
Politycy wszystkich ugrupowań poza AWS uznają zmiany w totolotku 
za przykład "zawłaszczania państwa". 
Akcja podkreśla, że Jamroży jest fachowcem, a rzecznik rządu 
zapewnia, iż odwołanie dotychczasowego prezesa Sławomira 
Sykuckiego było uzasadnione. 
#004821
Lech Wałęsa nie obawia się odpowiedzialności za ujawnienie 
tajnych materiałów SB i zapowiada ujawnienie dalszych "jeśli 
będzie taka potrzeba". Nie chce powiedzieć skąd ma dokumenty, 
które przekazał mediom. 
We wtorek Wałęsa ujawnił kopię tajnej analizy Służby 
Bezpieczeństwa z 1982 r. nt. założonej w 1978 r. "sprawy 
operacyjnego rozpracowania kryptonim +Bolek+" dotyczącej 
działalności opozycyjnej byłego prezydenta. 
"Tu nie ma zupełnie nic nowego"; "To streszczenie materiałów 
zbieranych na Lecha Wałęsę" - tak skomentował analizę SB z 1982 
r. prof. Andrzej Paczkowski, historyk PRL , członek kolegium 
Instytutu Pamięci Narodowej. 
#004822
Unia Pracy oczekuje od Aleksandra Kwaśniewskiego, że po wygraniu 
wyborów prezydenckich będzie zwracał większą uwagę na wyrównanie 
szans słabszej części społeczeństwa. 
Szef UP Marek Pol oficjalnie poinformował Aleksandra 
Kwaśniewskiego o wynikach wewnątrzpartyjnego referendum, w 
którym niemal 86 proc. członków Unii opowiedziało się za 
poparciem urzędującego prezydenta w wyborach.
#004823
Przewodniczący Samoobrony Andrzej Lepper wzywa przewodniczącego 
PSL Jarosława Kalinowskiego na pojedynek wyborczy. PSL nie 
podejmie pojedynku, ponieważ "nie traktuje lidera Samoobrony 
jako przeciwnika". "Ani prezes Kalinowski, ani PSL nie traktują 
Andrzeja Leppera jako przeciwnika, dlatego prezes Kalinowski nie 
może, nie chce i nie będzie stawać z Lepperem do walki" - 
powiedział PAP wiceszef ludowców Marek Sawicki.
#004824
Leszek Bubel będzie ubiegał się o fotel prezydenta. Jest 
kandydatem Polskiej Partii Narodowej - poinformowała PPN. 
Bubel startował w wyborach prezydenckich w 1995 zdobywając wtedy 
0,04 proc. głosów. Był jednym z liderów Polskiej Partii 
Przyjaciół Piwa i z listy tej partii wszedł do Sejmu I kadencji. 
Następnie został przewodniczącym Forum Walki z Bezprawiem. W 
1998 przedstawiał się jako pełnomocnik Stowarzyszenia Ofiar 
Wojny Mieczysława Janosza, dzierżawiącego teren Żwirowiska w 
Oświęcimiu. Jest redaktorem naczelnym pism: Tylko Polska, 
Miesięcznik Narodowy, Kwartalnik Narodowy.
#004825
Sejmowa Komisja Spraw Wewnętrznych i Administracji negatywnie 
zaopiniowała wniosek o wotum nieufności wobec ministra spraw 
wewnętrznych Marka Biernackiego. Głosowanie nad wnioskiem 
odbędzie się na najbliższym posiedzeniu. 
Wniosek o wotum nieufności wobec Biernackiego złożył pod koniec 
marca w Sejmie klub SLD. Wg Sojuszu wotum nieufności wobec 
Biernackiego to wyraz zaniepokojenia pogarszającą się sytuacją w 
kraju w zakresie bezpieczeństwa obywateli. 
#004826
Minister SWiA Marek Biernacki wykluczył możliwość odwołania 
Komendanta Głównego Policji i jego pierwszego zastępcy. Z 
wnioskiem o ich odwołanie chce wystąpić do MSWiA Krajowa Komisja 
Wykonawcza NSZZ Policjantów. 
Kilkuset policyjnych związkowców pikietowało we wtorek Komendę 
Główną Policji oraz Kancelarię Premiera. Domagali się m.in. 
większych nakładów na policję oraz przestrzegania praw 
związkowych i uzgadniania z nimi - a nie tylko opiniowania - 
rozporządzeń dotyczących płac policjantów. 
#004827
Według rządu, główne koszty wprowadzenia w życie standardów Unii 
Europejskiej w zakresie ochrony środowiska poniosą samorządy. 
Potrzebujemy na to pieniędzy UE - odpowiadają samorządowcy. 
Podczas konferencji nt. dostosowania polskiego prawa dotyczącego 
ekologii do norm Unii wiceminister ochrony środowiska Janusz 
Radziejowski i główny negocjator Jan Kułakowski podkreślali, że 
to właśnie władze lokalne będą odpowiedzialne za inwestycje, 
dzięki którym nie tylko polskie prawo, ale i rzeczywistość będą 
odpowiadać standardom UE. 
Radziejowski ocenia, że koszt dostosowań wyniesie ok. 140 mld 
zł. Wg szefa sejmowej komisji ochrony środowiska Czesława 
Śleziaka (SLD), suma ta może sięgnąć nawet 180 mld zł.
Obecnie na ochronę środowiska Polska wydaje ok. 9 mld zł. rocznie. 
#004828
Ogólnopolski Związek Zawodowy Lekarzy sprzeciwia się programowi 
restrukturyzacji ochrony zdrowia w kształcie zatwierdzonym przez 
rząd. W przesłanym PAP piśmie OZZL pisze, iż restrukturyzacja 
"powinna dokonać się na drodze rynkowej", tzn., że "o ilości 
szpitali i poszczególnych oddziałów powinni zadecydować tylko i 
wyłącznie pacjenci i ich potrzeby". Postuluje likwidację limitów 
hospitalizacji wyznaczonych przez kasy chorych, urealnienie 
stawek za świadczenia medyczne oraz rzeczywiste wprowadzenie 
zasady "pieniądz idzie za pacjentem". 
Resort zdrowia chce, by restrukturyzacja zmierzała do 
zmniejszenia liczby łóżek szpitalnych (do 2002 r. na 10 tys. 
mieszkańców powinno przypadać 40 łóżek; w psychiatrii 7). 
#004829
Leszek Miller zapowiada, że jeśli SLD wygra wybory 
parlamentarne, przywróci prawo do aborcji "z przyczyn 
społecznych". W najnowszym numerze tygodnika "NIE" mówi też, że 
nawet gdyby Sojusz miał w Sejmie bezwzględną większość, i tak 
będzie szukać koalicjanta.
#004830
Były minister spraw wewnętrznych gen. Czesław Kiszczak zeznał 
w procesie "Wujka", że ani on, ani nikt inny nie wydał zgody na 
użycie broni w kopalni - użyto jej spontanicznie. Zeznawał on 
jako świadek przed Sądem Okręgowym w Katowicach w procesie 22 
byłych zomowców oskarżonych o pacyfikację w grudniu 1981 r. 
kopalni "Wujek" i "Manifest Lipcowy".
#004831
Gdański Sąd Rejonowy zdecydował o zwrocie do prokuratury aktu 
oskarżenia ws. nielegalnego handlu bronią wartości ok. 4,5 mln 
dolarów, m.in. do krajów objętych embargiem ONZ. Decyzja 
nie jest prawomocna. Prokurator zapowiedział zażalenie do Sądu 
Okręgowego. 
W sprawie oskarżonych zostało sześć osób. Najwięcej zarzutów 
postawiono uważanemu za mózg kontrabandy b. dyrektorowi "Cenrex" 
i jednocześnie konsultantowi spółki "Steo" - Jerzemu D. 
Oskarżeni handlowali bronią w latach 1992-96. 
#004832
B. prezes "Westy" Janusz Baranowski nie otrzyma od Skarbu 
Państwa 1,5 mln zł odszkodowania - zadecydował Sąd Okręgowy w 
Łodzi. Sąd oddalił powództwo uznając, że prokuratura nie 
dopuściła się żadnych uchybień w wypełnianiu nałożonego na nią 
obowiązku ochrony mienia i mieszkania aresztowanego. 
Baranowski domagał się od łódzkiej Prokuratury Okręgowej 
odszkodowania za straty, które poniósł w wyniku tego, że, jego 
zdaniem prokuratura w czasie, gdy przebywał w areszcie nie 
zabezpieczyła należycie jego majątku: gospodarstwa rolno-
hodowlanego i biura senatorskiego.
Pełnomocnik Baranowskiego zapowiedział, że złoży apelację , a 
jeśli i to nie da pożądanego skutku, nie wyklucza zwrócenia się 
ze skargą do Europejskiego Trybunału Praw Człowieka w Strasburgu. 
#004833
Zawieszenie wykonania uchwały o wyborze Zarządu Gminy Centrum, o 
czym poinformował  wojewoda oznacza, że ta gmina nie ma obecnie 
Zarządu. Paweł Piskorski nie jest burmistrzem Gminy Centrum - 
powiedział Andrzej Machowski, rzecznik prezydenta stolicy. 
We wtorek wojewoda poinformował, że zawiesza wykonanie uchwał 
Gminy Centrum mówiących m.in. o wyborze nowego Zarządu gminy. 
Zdaniem wojewody oznacza to, że Piskorski - wcześniejszy 
burmistrz Gminy Centrum - pełni nadal tę funkcję. 
Wojewoda zakwestionował tryb zwołania sesji, na której Jan 
Wieteska z SLD został wybrany na burmistrza Gminy Centrum. 
"Wojewoda podjął najgorszą decyzję z możliwych. Nie unieważnił 
uchwały tylko zawiesił jej wykonanie, to oznacza, że nowy Zarząd 
nie może przystąpić do normalnej pracy, a Paweł Piskorski, który 
był wcześniej burmistrzem już tej funkcji nie pełni" - powiedział 
PAP rzecznik prezydenta Piskorskiego. 
#004834
Przewodnicząca Parlamentu Europejskiego Nicole Fontaine 
powiedziała, że spodziewa się poszerzenia Unii Europejskiej o 
nowych członków przed następnymi wyborami do europarlamentu w 
2004 roku. "Nie chcemy określać daty, ale naszym celem jest 
zaakceptowanie nowych członków przed następnymi wyborami do 
Parlamentu Europejskiego, które odbędą się w 2004 roku" - 
powiedziała Fontaine podczas konferencji prasowej w Słowenii, 
gdzie uczestniczy w spotkaniu przewodniczących parlamentów z 
krajów kandydujących do UE.
#004835
Przewodniczący komitetu obrony parlamentu estońskiego Tiit 
Tammsaar poinformował, że jego kraj nie sprzeciwia się przyjęciu 
czołgów dla swojej armii, ale ma nadzieję, że zamiast polskich T-
55 otrzyma nowocześniejsze niemieckie Leopardy.
W miniony piątek minister obrony Juri Luik poinformował 
polskiego ambasadora Jakuba Wołąsiewicza, że Estonia nie 
przyjmie polskich czołgów. "Mam nadzieję, że ta decyzja 
estońskiego rządu nie wywoła żadnych dyplomatycznych problemów 
pomiędzy Estonią a Polską" - powiedział Tammsaar. 
#004836
Wierni z katolickiej parafii Podwyższenia Świętego Krzyża w 
Brześciu zapowiadają, że nie przerwą modłów o pozostawienie na 
Białorusi swojego księdza Zbigniewa Karolaka. We wtorek przez 
kilka godzin modlili się pod Urzędem Miejskim.
Kilkugodzinną modlitwę rozpoczęli po tym jak żaden z urzędników 
nie zechciał przyjąć od nich petycji w obronie księdza. Władze 
miejskie wezwały nawet policję, uznając grupę kilkudziesięciu 
wiernych za nielegalną demonstrację. Funkcjonariusze szczelnym 
kordonem otoczyli budynek urzędu, jednak nie interweniowali.
Ksiądz Karolak w zeszły czwartek otrzymał od władz polecenie
opuszczenia Białorusi do godziny dziesiątej wieczorem w piątek,
następnego dnia. Powiedział wtedy PAP, a we wtorek stanowisko 
swoje podtrzymał, że z Białorusi nie wyjedzie. 
#004837
Zgodnie z oczekiwaniami robocza wizyta Władimira Putina na 
Ukrainie miała charakter rekonesansu. Nie podpisano żadnych 
dokumentów, nie rozwiązano żadnej z wielu trudnych kwestii w 
stosunkach dwustronnych. Podczas rozmów - jak powiedzieli 
szefowie obydwu państw na wspólnej konferencji prasowej - 
omówiono większość ważnych dwustronnych problemów. 
Wg nieoficjalnych informacji Putin zaproponował Kuczmie, aby 
Ukraińcy swój sięgający 2 mld dolarów dług wobec Rosji spłacili 
akcjami najlepszych przedsiębiorstw. 
Wszystko wskazuje też na to, że zamiast kontynuować krytykę 
Kijowa za zbliżenie z NATO, Moskwa więcej uwagi będzie poświęcać 
dwustronnej współpracy wojskowej. 
Podczas wizyty w Sewastopolu na Krymie, gdzie odwiedził rosyjską 
bazę wojskową, Putin powiedział, że Rosja sprzeciwiać się będzie 
rozszerzeniu NATO o byłe republiki radzieckie, gdyż nie jest ona 
mile widziana w sojuszu. 
#004838
Bisłan Gantamirow - dowodzący lojalnymi wobec Moskwy oddziałami 
czeczeńskiej milicji, podał się do dymisji. Nieoczekiwane 
posunięcie uzasadnił niezgodą z tzw. operacjami oczyszczania 
czeczeńskich miejscowości, które prowadzi rosyjska armia. 
Gantamirow był pierwszym zastępcą Nikołaja Koszmana - 
przedstawiciela rządu rosyjskiego w Czeczenii.
#004839
3 tys. rosyjskich komandosów zostało rozmieszczonych w górach na 
południu Czeczenii w rejonie miejscowości Szatoj. Ich zadaniem 
ma być "przeciwdziałanie dywersyjnym wypadom" bojowników 
czeczeńskich oraz zniszczenie ich baz. Według sztabu w Chankale, 
w okolicach Wiedieno i Urus-Martanu może się znajdować około 
tysiąca bojowników, a wśród nich grupa Szirwaniego Basajewa.
#004840
Dowódca Eurokorpusu, hiszpański generał Juan Ortunio, przejął
oficjalnie dowództwo nad siłami międzynarodowymi KFOR w 
Kosowie z rąk niemieckiego generała Klausa Reinhardta.
W uroczystości przekazania sztandaru w Prisztinie wziął udział 
naczelny dowódca sił NATO w Europie, amerykański generał Wesley 
Clark. 
#004841
Jeden z liderów serbskiej opozycji demokratycznej Zoran Djindjić 
oraz wicepremier Serbii, ultranacjonalista Vojislav Szeszelj 
odbyli publiczną debatę w studiu prywatnej telewizji Palma Plus.
Obaj politycy rozmawiali w czwartek, ale ich bogatą w inwektywy 
polemikę odtworzono dopiero w poniedziałek późnym wieczorem.
Djindjić oskarżył przywódcę ultranacjonalistycznej Serbskiej 
Partii Radykalnej (SRS) o "korupcję, kryminalizację oraz 
doprowadzenie do izolacji" kraju. 
W odpowiedzi serbski wicepremier oskarżył Djindjicia o to, że 
"podróżuje po świecie tylko po to, by wspierać serbskich wrogów 
i aby rozwinąć u nich przekonanie, że w Serbii istnieją siły, 
które chcą natychmiastowej kapitulacji".
#004842
W serbskim mieście Nisz rozpoczął się proces 145 kosowskich 
Albańczyków oskarżonych o terroryzm. Zarzuca im się walkę w 
szeregach Wyzwoleńczej Armii Kosowa (WAK) w czasie nalotów NATO 
w ubiegłym roku. Jest to największy masowy proces, jaki 
kiedykolwiek prowadzono w Jugosławii. Określa się go jako proces 
"Myhedina Zeki i innych".
#004843
Druga co do długości węgierska rzeka Cisa osiągnęła rekordowy 
poziom wód w historii - ponad 10 m. Władze zarządziły częściową 
ewakuację ludności z 68 zagrożonych powodzią wsi i miasteczek. 
Koło miasta Szolnok, 80 km na południowy wschód od Budapesztu, 
wody Cisy osiągnęły we wtorek 10,4 m, czyli dwukrotnie więcej 
niż normalny poziom w lipcu. Pod wodą na całych Węgrzech znajduje 
się obecnie 233 tys. hektarów ziemi.
#004844
ONZ-owska Komisja Praw Człowieka potępiła fakty naruszania praw 
człowieka na Kubie. W Hawanie odbyła się w związku z tym 100-
tysięczna demonstracja. 
Rezolucję w sprawie naruszania praw człowieka, zgłoszoną przez 
Polskę i Czechy, przyjęto głosami 21 z 53 członków Komisji. 18 
krajów głosowało przeciwko rezolucji, 14 wstrzymało się od głosu.	   
W dokumencie wyrażono zaniepokojenie "stałym gwałceniem na Kubie 
podstawowych swobód", szczególnie represjami wobec dysydentów 
politycznych i zaapelowano do rządu kubańskiego o podjęcie 
dialogu z opozycją oraz współpracy z Komisją. 
#004845
Zimbabwe, była kolonia brytyjska, we wtorek obchodziło 20. 
rocznicę uzyskania niepodległości. Rząd Zimbabwe, na czele 
którego od 1980 stoiobecnie 76-letni prezydent Robert Mugabe, 
odwołał jednak wszystkie obchody niepodległościowe ogłaszając, 
że pieniądze zostaną przeznaczone na pomoc dla ofiar niedawnych 
powodzi. 
Zimbabwe znajduje się w głębokim kryzysie ekonomicznym i 
politycznym i zdaniem wielu ekspertów wkrótce może pogrążyć się 
w anarchii. Polityczną temperaturę podgrzewa fakt, że około 60 
tys. weteranów wojny z lat 60 i 70. (toczyła się ona przeciwko 
rasistowskiemu rządowi białej mniejszości premiera Iana Smitha, 
który w 1965 ogłosił niepodległość tego kraju, wówczas noszącego 
nazwę Południowa Rodezja) zajęło od lutego ok. tysiąca farm, 
głównie należących do białych. 
#004846
Podczas wtorkowej sesji Giełdy Papierów Wartościowych wzrósł 
kurs akcji 182 spółek, 21 spadł, a  17 nie zmienił się, w tym na 
rynku NFI wzrosła cena akcji 13 funduszy, a jednego nie zmieniła 
się.Indeks rynku podstawowego WIG wzrósł o 3,7 proc. i wyniósł 
19.704 pkt. 
#004847
Scenariusz pesymistyczny zakłada spadek indeksu WIG do poziomu 
18.000-18.100 pkt. Według scenariusza optymistycznego, możliwy 
jest jednak w najbliższych dniach wzrost WIG do 20.500 pkt. - 
uważa Marek Pokrywka, makler DM BOŚ SA. Jego zdaniem większe 
prawdopodobieństwo realizacji ma scenariusz pesymistyczny. Po 
poniedziałkowym mocnym spadku WIG (o 8,1 proc.) wtorkowy fixing 
przyniósł wzrostową korektę kursów. "Powodem wtorkowego odbicia, 
podobnie jak i poniedziałkowych spadków jest zachowanie indeksu 
Nasdaq, kóry wczoraj znacznie zwyżkował (o 6,5 proc.)" - 
powiedział Marek Pokrywka.
#004848
Wicepremier Leszek Balcerowicz poinformował, że na 2001 rok rząd 
zaplanuje mniejszy deficyt budżetowy niż w 2000 roku. 
#004849
Wicepremier Leszek Balcerowicz powiedział we wtorek, że, jego
zdaniem, niesensowne są dalsze podwyżki stóp procentowych przez RPP. 
#004850
Produkcja przemysłowa w marcu wzrosła o 11,5 proc. w porównaniu 
z lutym, a w porównaniu z marcem 1999 roku wzrosła o 6,8 proc. 
#004851
Ceny produkcji sprzedanej przemysłu wzrosły w marcu o 0,4 proc.
w stosunku do lutego, natomiast w porównaniu z marcem 1999 ich 
wzrost wyniósł 7,4 proc.
#004852
Wzrost produkcji w marcu jest niepokojąco niski, jednak cały 
czas są szanse na osiągnięcie 6 proc. wzrostu PKB w pierwszym 
kwartale - sądzą analitycy.
#004853
Produkcja budowlano-montażowa wzrosła w marcu tego roku o 17,7 
proc. w porównaniu do lutego, natomiast w podniesieniu do marca 
zeszłego roku wzrosła o 4,3 proc. - podał we wtorek Główny Urząd 
Statystyczny.
#004854
Ceny produkcji budowlano-montażowej w marcu tego roku były 
o 0,8 proc. wyższe niż przed miesiącem. W porównaniu do marca 
zeszłego roku ceny te wzrosły o 7,6 proc. - podał we wtorek GUS.
#004855
Dane o wzroście produkcji w marcu są nieco poniżej oczekiwań i 
mogą budzić obawy, co do wzrostu eksportu w marcu - uważa Monika 
Kubik-Kwiatkowska, analityk Standard & Poors MMF. Jej zdaniem w 
pierwszym kwartale PKB wzrośnie o około 6 proc.
#004856
Około 500 zł na hektar przez pierwsze 3 lata od rozpoczęcia 
działalności otrzymają rolnicy, którzy zdecydują się na 
prowadzenie gospodarstwa ekologicznego - przewiduje projekt 
ustawy o rolnictwie ekologicznym. 
#004857
Projekt nowelizacji ustawy o utworzeniu Agencji Restrukturyzacji 
i Modernizacji Rolnictwa umożliwi agencji udzielanie pomocy 
finansowej na terenach wiejskich - poinformował Ryszard Brzezik, 
wiceminister rolnictwa.
#004858
Rząd zaakceptował projekt ustawy chroniącej przed importem
towarów po cenach dumpingowych - poinformowała po posiedzeniu 
rządu wiceminister gospodarki Anna Skowrońska-Łuczyńska. 
#004859
Sejmowa Komisja Transportu i Łączności zaaprobowała projekt 
Prawa telekomunikacyjnego, które zakłada między innymi 
utworzenie Urzędu Regulacji Telekomunikacji - jedynego organu 
odpowiedzialnego za ten rynek.
#004860
Kredyt Bank SA złożył do Ministerstwa Skarbu Państwa wstępną 
propozycję nabycia 2.799.465 akcji PBK SA, stanowiących 10,29 
proc. akcji PBK i został dopuszczony do rokowań. 
#004861
Analitycy uważają, że polska giełda w dalszym ciągu będzie 
podążała za nastrojami rynków zza oceanu. Ich zdaniem zynnik 
fundamentalnej wyceny polskiej gospodarki, której stan oceniają 
słabo, zejdzie na drugi plan. 
#004862
W wtorek złoty osłabł o 1,30 grosza w porównaniu do 
poniedziałkowego zamknięcia, osiągając poziom 4,265 za 1 USD - 
poinformował Marek Gackowski, dealer Banku Przemysłowo-
Handlowego. 
#004863
Narodowy Bank Polski ustalił we wtorek kurs referencyjny 
złotego do dolara na 4,2723, wobec 4,2762 w poniedziałek, a do 
euro - na 4,0489, wobec 4,1017 w poniedziałek. 
#004864
Około 190 klientów założyło od 3 kwietnia, czyli terminu 
uruchomienia usługi, rachunki brokerskie w systemie obsługi 
klientów przez internet - BPH Makler.
#004865
Towarzystwo Funduszy Inwestycyjnych Skarbiec w najbliższych 
dniach złoży do Giełdy Papierów Wartościowych wniosek o pierwsze 
notowanie certyfikatów inwestycyjnych funduszu Skarbiec 
Gwarancja 2002. 
#004866
Banki spółdzielcze zrzeszone w Pomorsko-Kujawskim Banku 
Regionalnym podpisały 16 kwietnia porozumienie o współpracy z 
Bankiem Gospodarki Żywnościowej SA. 
#004867
Towarzystwo Ubezpieczeniowe Winterthur Życie SA podniosło swój 
kapitał akcyjny z 60 do 130 mln zł. 
#004868
10 mln zł wynoszą straty Miejskiego Przedsiębiorstwa Energetyki 
Cieplnej w wyniku prawie rocznego sporu o stawki za ciepło z 
kilkoma białostockimi spółdzielniami mieszkaniowymi - ocenia 
prezes MPEC Stanisław Dobrowolski. 
#004869
Do 2002 roku niemiecka firma paliwowa Aral zainwestuje w Polsce 
około 500 mln DEM i chce uruchomić ponad 70 nowych stacji paliw. 
#004870
9 małych i średnich prywatnych firm produkcyjnych i usługowych 
z województwa podlaskiego zostało dokapitalizowanych środkami z 
Polsko-Brytyjskiego Programu Rozwoju Przedsiębiorczości.
#004871
W 1999 roku Totalizator Sportowy sp. z o.o. osiągnął zysk 
netto w wysokości 136 mln zł. Do budżetu państwa z gier 
liczbowych wpłynęło w 1999 roku 785,6 mln zł. 
#004872
Rada Nadzorcza Poznańskiego Zakładu Przemysłu Spirytusowego 
(PZPS) Polmos Poznań SA odwołała w poniedziałek późnym wieczorem 
dotychczasowego prezesa spółki Janusza Kujawińskiego. 
#004873
Polskie Górnictwo Naftowe i Gazownictwo, (PGNiG) wspólnie z 
saudyjską firmą Tamimi Group wybudują w Katarze i Arabii 
Saudyjskiej sieć gazociągów - poinformował we wtorek Paweł 
Badzio, rzecznik Ministerstwa Gospodarki.
#004874
Komisja Europejska przedstawi wstępną ocenę polskich projektów 
w ramach programu Phare-2000 najwcześniej po Świętach 
Wielkanocnych. Musi bowiem zapoznać się z uzupełnieniami i 
poprawkami Urząd Komitetu Integracji Europejskiej.
#004875
Za około 150 mln dolarów koncern Flextronics International, 
jeden z największych producentów sprzętu elektronicznego na 
świecie, zamierza zbudować w Specjalnej Strefie Ekonomicznej 
Tczew park przemysłowy. 
#004876
Kompania Toshiba zainwestuje ponad sto miliardów jenów, czyli 
miliard dolarów, aby dostosować swoją produkcję obwodów scalonych 
do szybko rosnącego zapotrzebowania. 
#004877
Zdaniem komentatorów demonstrantom protestującym przeciwko 
MFW i Bankowi Światowemu nie udało się wprawdzie sparaliżować 
obrad tych instytucji, ale zwrócili uwagę na problemy nędzy, 
zadłużenia biednych krajów i AIDS.
#004878
W wytwórni filmowej Jagged należącej do gwiazdora zespołu 
Rolling Stones Micka Jaggera dobiega końca kręcenie pierwszego 
filmu. Jest to ekranizacja powieści Roberta Harrisa "Enigma", wg 
scenariusza znanego brytyjskiego dramaturga Toma Stopparda. 
Rzecznik Jaggera poinformował, że jego doświadczenia artystyczne 
i funkcjonowanie przemysłu płytowego mają być tematem filmu "The 
Long Play", który, wg scenariusza Richa Cohena, ma wyreżyserować 
w wytwórni Jagged Martin Scorsese. 
Wytwórnia zamierza też przenieść na ekran biografię walijskiego 
poety Dylana Thomasa, zatytułowaną "The Map of Love" i ukazującą 
jego miłość do żony Caitlin. 
#004879
Stroje podobne do tych, które nosiła Jagusia z "Chłopów", 
krosna, na jakich mogła prząść, maszyny łódzkich tkaczy, można 
zobaczyć na czynnej od środy w Muzeum Etnograficznym wystawie 
"Czas Boryny, czas Ziemi Obiecanej". 
#004880
"Poczet książąt i królów polskich" Jana Matejki można od wtorku 
oglądać w Muzeum Historycznym Miasta Krakowa.
#004881
Otwarciem wystawy autografów najsłynniejszych kompozytorów 
rozpoczął się w Krakowie IV Wielkanocny Festiwal Ludwiga van 
Beethovena. 
#004882
Laureatem VI Międzynarodowym Triennale Sztuki Majdanek 2000 
został polski artysta Paweł Warchoł.
#004883
Marcin Kydryński za swoją książkę Pod słońce" został laureatem 
Bursztynowego motyla" - corocznej nagrody im. Arkadego 
Fiedlera, przyznawanej od pięciu lat. 
#004884
Prof. Jerzy Kowalczyk i ks. Michał Janocha odebrali nagrody 
"Conservator Ecclesiae" im. ks. Janusza Pasierba, za osiągnięcia 
w dziedzinie ochrony zabytków, podczas zjazdu konserwatorskiego 
w Radziejowicach.
#004885
Polską prapremierę sztuki Wernera Schwaba "Antyklimaks" 
przygotowali aktorzy Teatru im. Wojciecha Bogusławskiego w 
Kaliszu. Sztuka austriackiego skandalisty pokazywana będzie na 
scenie kameralnej kaliskiego teatru.
#004886
Pasję według św. Jana" Arvo Paerta wykonali w poznańskiej Farze 
wokaliści słynnego The Hilliard Ensemble. Zespołowi towarzyszył 
Chór Kameralny UAM pod dyrekcją Krzysztofa Szydzisza.
#004887
Soliści, Orkiestra i Chór warszawskiej Filharmonii Narodowej, 
pod dyrekcją Kazimierza Korda, wystąpią w w kwietniu i maju w 17 
miastach Polski. 
#004888
Remont w Filharmonii Narodowej w Warszawie zakończy się 20 
września, na dwa tygodnie przed koncertem inauguracyjnym XIV 
Konkursu Chopinowskiego - poinformował dyrektor Kazimierz Kord 
na wtorkowej konferencji prasowej.
#004889
Naukowcy mają nadzieję na opracowanie skutecznego sprayu lub 
pastylek przeciw grypie, zawierających naturalny związek 
chemiczny o nazwie glutation. Glutation występuje we wszystkich 
tkankach roślinnych i zwierzęcych i już dawno wykryto, że ma 
działanie przeciwrakowe. Zespół naukowców z amerykańskiego 
uniwersytetu Emory przeprowadził ostatnio testy, które wykazały, 
że glutation może chronić organizm również przed wirusem grypy.
Badania przeprowadzono na myszach. Okazało się, że w organizmach 
tych gryzoni, którym podano wodę zawierającą glutation, a potem 
zarażono wirusem grypy, wirus ten namnożył się w znacznie 
mniejszym stopniu niż u myszy z dugiej grupy, którym podano 
zwykłą wodę. 
#004890
Plac o powierzchni ponad 2 tys. m2 znajdujący się tuż przy 
Uniwersytecie Wrocławskim zostanie przeznaczony pod budowę 
Wydziału Prawa i Administracji. 
#004891
Związki kryla z polską propagandą sukcesu lat 70. przyczyniły 
się do utworzenia w Antarktyce polskiej stacji polarnej - 
uważają uczestnicy wtorkowego seminarium w Poznaniu poświęconego 
polskim badaniom Antarktyki.
#004892
Do końca czerwca stwardnienie rozsiane zostanie wpisane na listę 
chorób przewlekłych.
#004893
Wg raportu opublikowanego przez magazyn "American Journal of 
Nursing" obecność członków rodziny pacjenta oddziału intensywnej 
terapii w czasie zabiegów reanimacyjnych pomaga im zmniejszyć 
psychiczne obciążenia. 
#004894
Pierwsze w kraju laboratorium komputerowe działające na 
Elektroniczne Legitymacje Studenckie zostało otwarte w Wyższej 
Szkole Informatyki i Zarządzania w Rzeszowie.
Laboratorium liczące 110 komputerów multimedialnych z 
szybkim dostępem do Internetu jest największym tego typu 
laboratorium na terenie Polski południowo-wschodniej.
Dodatkową atrakcją dla studentów jest Elektroniczna 
Portmonetka, umożliwiająca bezgotówkowe opłacanie czesnego czy 
egzaminów. 
#004895
Zbiory nowojorskiego Muzeum Sztuki Nowoczesnej (MOMA) i 
londyńskiej Tate Gallery będą szerzej niż dotychczas eksponowane 
w Internecie.
Poinformowali o tym we wspólnym komunikacie ogłoszonym w Nowym 
Jorku dyrektorzy obu placówek, Glenn Lowry (MOMA) i Nicholas 
Serota (Tate Gallery). Chodzi o promocję sztuk plastycznych i 
zachęcania ludzi do zakupu obrazów.
Dtychczasowe strony internetowe obu placówek (www.moma.org i 
www.tate.org.uk) mają być podzielone na bardziej szczegółowe 
witryny przeznaczone dla ogólnej publiczności i dla krytyków 
sztuki, prezentujące zbiory każdej galerii oraz informacje 
dotyczące handlu dziełami sztuki.
#004896
Zdjęcia Obszaru 51, supertajnego poligonu amerykańskich Air 
Force w Nevadzie, który od wielu lat przyciąga wierzących w UFO 
i wielbicieli serialu "Z archiwum X" zostały opublikowane w 
internecie. Zdjęcia są dostępne na stronie internetowej  
www.terraserver.com.
"To są pierwsze migawki najtajniejszego miejsca ćwiczeń i 
prób sił powietrznych" - powiedział John Hoffman, szef 
korporacji Aerial Images. 
Firma ujawniła pięć fotografii. 
#004897
Kary po 25 lat więzienia orzekł Sąd Okręgowy w Szczecinie wobec 
dwóch mieszkańców tego miasta oskarżonych o zabicie znajomego. 
Wg ustaleń sądu, mieszkańcy Szczecina 51-letni Eugeniusz M. oraz 
22-letni Daniel P. zamordowali swego znajomego we wrześniu 1998. 
Wcześniej mieszkali u przyszłej ofiary. Podczas wspólnej libacji 
doszło do awantury, w czasie której gospodarz był bity, duszony, 
zadano mu dwa ciosy nożem w szyję. Potem mężczyźni ukryli ciało 
w szafie. Gdy po kilku dniach pojawił się nieprzyjemny zapach, 
ofiarę wynieśli i pogrzebali w płytkim dole w pobliskim lesie. 
Eugeniusz M. nie przyznawał się do winy twierdząc, że zabił 
Daniel P., a zbrodnię ujawniono dzięki jego pomocy. Daniel P., 
który przyznał się do winy twierdził z kolei, że główną rolę 
odegrał jego starszy znajomy.
#004898
21 osób podejrzanych o udział lub współpracę z dwiema grupami 
przestępczymi, tzw. "ośmiornicą" i "ośmiornicą bis", zatrzymali 
funkcjonariusze Urzędu Ochrony Państwa.  Zatrzymani - w tym 
naczelnik Urzędu Skarbowego, agenci celni, celnicy i biznesmeni -
pochodzą z województw: łódzkiego, mazowieckiego, małopolskiego 
i dolnośląskiego. Łódzka prokuratura wystąpiła do sądu o 
tymczasowe aresztowanie kilkunastu zatrzymanych. Do późnego 
popołudnia we wtorek aresztowano cztery osoby.
Tzw. "łódzka ośmiornica" to grupa zajmująca się głównie 
oszustwami gospodarczymi i podatkowymi, w tym wyłudzeniami 
towarów. W wyniku jej działań Skarb Państwa stracił co najmniej 
300 mln zł. Najbardziej rozpracowanym wątkiem działania 
"ośmiornicy" jest tzw. wątek winiarski. Członkowie gangu 
zakładali fikcyjne zakłady produkujące niskiej jakości wino, 
czerpali zyski z jego sprzedaży unikając płacenia akcyzy. 
"Ośmiornicą bis" nazwano ujawnioną w marcu grupę, która - 
działając na terenie całego kraju - wyłudzała zwrot 
nienależnego podatku VAT. W wyniku jej działania Skarb Państwa 
poniósł straty sięgające kilkuset milionów złotych.
#004899
Śmierć Stefana K. nastąpiła wskutek ciosu a nie przypadkowego 
nadziania się na nóż - uznał biegły sądowy w procesie Zbigniewa 
K., który twierdzi, że zabity przez niego na plaży nudystów w 
1998 napastnik sam nadział się na nóż.
#004900
Przed stołecznym sądem zaczął się trzeci już proces byłego 
milicjanta Ireneusza Kościuka, oskarżonego o udział w 
śmiertelnym pobiciu 19-letniego Grzegorza Przemyka w maju 1983 
w komisariacie na warszawskiej Starówce. Była to jedna z 
najgłośniejszych zbrodni aparatu władzy PRL z lat 80. 
#004901
23 maja odbędzie się pierwsza rozprawa w procesie pięciu 
oskarżonych o malwersacje finansowe w śląsko-dąbrowskiej 
"Solidarności" w latach 1995-97. Katowicki Sąd Rejonowy 
wyznaczył terminy rozpraw w tym procesie.
#004902
Sędziowie Sądu Okręgowego w Jeleniej Górze nadal mogą orzekać w 
sprawie oskarżonych, którzy w marcu doprowadzili do strzelaniny 
w sądzie. Decyzję taką podjął we wtorek Sąd Apelacyjny we 
Wrocławiu. Wyrok jest prawomocny.
#004903
Policja zatrzymała trzech podejrzanych o postrzelenie w 
poniedziałek policjanta w Łanach Małych k. Gliwic.
#004904
Celnicy z Dorohuska nad Bugiem (Lubelskie) udaremnili przemyt do 
Polski alkoholu bez akcyzy o wartości przeszło jednego miliona 
złotych. Ukraiński kierowca zgłosił do odprawy krochmal.
#004905
Plantację marihuany, z której można otrzymać narkotyk wartości 
ok. 240 tys. zł, znaleźli policjanci w mieszkaniu w Słupcy 
(Wielkopolskie.
#004906
Byli i obecni studenci krakowskich uczelni zeznawali przed Sądem 
Rejonowym dla Krakowa Krowodrzy w procesie b. studenta astronomii 
UJ, oskarżonego o produkcję  zwolnień lekarskich.
#004907
Na dziedzińcu kościoła O.O Dominikanów w Poznaniu można już 
oglądać dzwon ufundowany przez gminę Tarnowo Podgórne, który 
zawiśnie w czerwcu na budowanej obecnie dzwonnicy przy Rybie - 
Bramie na Polach Lednickich.                                   
Na dzwonie widnieje wizerunek lednickiej Bramy - Ryby. 
#004908
Tysiąc prac nadesłali uczniowie małopolskichszkół na konkurs o 
zbrodni katyńskiej Golgota Wschodu" zorganizowany przez 
Ministerstwo Edukacji Narodowej. 
#004909
8 maja w warszawskim Teatrze Dramatycznym odbędzie się koncert 
charytatywny "Uśmiechnij się - właśnie komuś pomogłeś" dla 
ratowania zdrowia cierpiącego na chorobę Parkinsona Jana 
Kaczmarka, artysty kabaretu "Elita".
#004910
Trwają poszukiwania kapitana statku wycieczkowego "Adler River" 
należącego do niemieckiego armatora Adler Schiffe. Statek 
uderzył w poniedziałek w Szczecinie w dwa mosty i barkę.
#004911
Wojewoda śląski Marek Kempski zachowa ponad 100-metrowe 
mieszkanie komunalne.
#004912
Mięsa i wędliny o wartości ponad 100 tys. zł przekazał zarząd 
spółki Animex w darze dla Caritas Diececezji Warszowsko-Praskiej. 
#004913
W opublikowanym we wtorek rankingu zamożności regionów w 
państwach kandydujących do UE, pierwsze miejsce zajęła Praga, a 
ostatnie - województwo świętokrzyskie. 
#004914
Nieznani sprawcy ukradli płytę z brązu upamiętniającą Tadeusza 
Kościuszkę w miejscu jego urodzin -  Mereczowszczyźnie w 
obwodzie brzeskim Białorusi. 
#004915
Jedna osoba zginęła, a 21 odniosło obrażenia w wyniku kolizji 
dwóch pociągów - pasażerskiego i towarowego, do której doszło we 
wtorek na południu Belgii.
#004916
Na terenie wszystkich obiektów czeskiej armii ani żołnierze, ani 
cywilni pracownicy wojska nie mogą używać prywatnych telefonów 
komórkowych - zdecydował szef sztabu generalnego Jirzi Szedivy.
#004917
Amerykańska Straż Przybrzeżna aresztowała kilkuosobową grupę 
ekologów, którzy usiłowali przeszkadzać miejscowym Indianom z 
plemienia Makah w połowie wielorybów.
#004918
Amica Wronki awansowała do półfinału piłkarskiego Pucharu 
Polski, pokonując w mecz rewanżowym Legię Daewoo Warszawa 3:2 
(1:0). Pierwszy mecz zakończył się wynikiem 3:2 dla Legii, a 
ponieważ dogrywka nie przyniosła rozstrzygnięcia, o awansie 
decydowała seria rzutów karnych, wygrana przez Amikę 3:1. 
#004919
Po pięciu wyścigach w klasie Finn 31. żeglarskich regat o Puchar 
Królowej Hiszpanii, które odbywają się na wodach u wybrzeży 
Majorki, liderem jest Mateusz Kusznierewicz (YKP Warszawa), ale 
może on nie zostać zwycięzcą. Po zdobyciu, na tym samym akwenie, 
tytułu mistrza Europy powiedział, że te królewskie regaty 
(Trofeo S.A.R. Princesa Sofia) traktuje treningowo i w 
ostatnich, czwartkowych wyścigach nie będzie już startował. 
#004920
Leszek Blanik (MKS AZS Gdańsk) zajął w Glasgow drugą lokatę w 
trzecich w tym roku zawodach w gimastyce sportowej zaliczanych 
do Pucharu Świata. W skoku przez konia uzyskał ocenę 9,624 pkt.
#004921
Piłkarska reprezentacja Polski do lat 18. wygrała w Grodnie 
towarzyski mecz z rówieśnikami z Białorusi 2:0 (1:0). Obie 
bramki zdobył Łukasz Pachelski (28, 90), po podaniach Tomasz 
Rączki. Rewanż w czwartek w Białymstoku. 
#004922
Zarząd WKP Lech Kreisel Poznań zadecydował, że od 17 kwietnia 
trenerem pierwszoligowego zespołu piłkarskiego zostaje Wojciech 
Wąsikiewicz.
#004923
Trzech Węgrów sędziować będzie towarzyski mecz piłkarski 
Polska - Finlandia, który 26 kwietnia rozegrany zostanie w 
Poznaniu (godz.20.00). Arbitrem głównym będzie Attila Juhos, 
liniowymi będą - Tibor Vamos i Robert Kispal.  
#004924
Przeciętna, roczna płaca piłkarza w angielskiej, piłkarskiej 
Premier League przewyższa 400 000 funtów szterlingów (631 800 
USD), stwierdzono w materiale badawczym, opublikowanym we wtorek. 
#004925
Tylko jednego zwycięstwa brakuje mistrzom NHL z 1997 i 1998 
roku Detroit Red Wings aby awansować do ćwierćfinałów rozgrywek 
o Puchar Stanleya. W poniedziałek "Czerwone skrzydła" wygrały na 
wyjeździe z Los Angeles Kings 2:1 i w rywalizacji do czterech 
zwycięstw prowadzą 3:0.
#004926
Po raz trzeci Marokańczyk Mohamed Ahansal zwyciężył w swym 
kraju w 15. super-maratonie pustynnym, pokonując w sześć dni 238 
km. Na drugim miejscu uplasował się jego brat Lahcen.
#004927
Triumfator Tour de France 1997, mistrz świata w jeździe na czas,
Niemiec Jan Ullrich zapowiedział, że powraca na kolarskie trasy
w połowie maja.
#004928
Będzie słonecznie. Miejscami, głównie na zachodzie i południu, 
rozwój chmur kłębiastych i lokalne burze. Temp. maks. od 20 st. 
na Wybrzeżu do 26 st. w Małopolsce. Wiatr przeważnie słaby, 
południowo-wschodni i wschodni. Ciśnienie w południe w Warszawie 
wyniesie 997 hPa.
#004929
Bez ostatecznego porozumienia w sprawie trybu wyłonienia 
kandydata AWS na prezydenta zakończyło się w środę późnym 
wieczorem spotkanie prezydium Akcji - wynika z relacji 
uczestników spotkania. Kolejne spotkanie - w przyszłym 
tygodniu.
"Jesteśmy na dobrej drodze do znalezienia porozumienia" - 
powiedział PAP po spotkaniu wiceszef klubu AWS Jacek Rybicki. 
"Po dzisiejszym dniu jesteśmy coraz bliżsi rozwiązań" - wtórował 
mu Marian Krzaklewski, który był gościem programu "Kropka nad i" 
w telewizji TVN. Szanse na to, iż zostanie kandydatem całej 
Akcji ocenił na 82 proc. Również prezes PPChD Antoni Tokarczuk 
powiedział dziennikarzom po spotkaniu, że "nastąpiło zbliżenie 
stanowisk", choć dodał, że dotyczyło to przede wszystkim 
"strategii zwycięstwa kandydata". Zaprzeczył, że Krzaklewski 
podczas spotkania powtórzył zapowiedź, iż korzystając ze swych 
uprawnień szefa AWS sam podejmie decyzję o trybie wyłonienia 
kandydata. "Wola znalezienia kompromisu jest ze wszystkich 
stron" - zapewnił.
Także zdaniem Rybickiego, odwołanie się do arbitrażu 
Krzaklewskiego to byłaby "niedobra sytuacja".
#004930
W ocenie Władysław Frasyniuka (UW), potencjalni kandydaci UW, 
poza Leszkiem Balcerowiczem, nie mogą rywalizować z Andrzejem 
Olechowskim, który w niektórych sondażach ma ponad 10 proc. 
poparcia społecznego. "Rozumiem, że Balcerowicz nie chce 
kandydować, ale jest szefem partii, taka jest odpowiedzialność 
liderów".
Również w ocenie szefa klubu Unii Jerzego Wierchowicza, 
naturalne byłoby, gdyby kandydatem UW był Balcerowicz. 
Dotychczas jednak odmawiał kandydowania.
Poza wystawieniem własnego kandydata UW ma do wyboru poparcie 
kandydatury Andrzeja Olechowskiego (zwolennikiem tego jest np. 
Leszek Balcerowicz) lub niewystawianie nikogo. Raczej nie 
jest możliwe, by Unia udzieliła poparcia szefowi AWS Marianowi 
Krzaklewskiemu jako wspólnemu kandydatowi koalicji.
Decyzję w sprawie wyborów prezydenckich podejmie Rada Krajowa 
Unii zaplanowna na 26 kwietnia.
#004931
"Nie zamierzam podejmować walki w naszej ludowej rodzinie" - 
powiedział Jarosław Kalinowski w czasie wizyty w Jędrzejowie. To 
jego odpowiedź na wtorkowe wezwanie szefa "Samoobrony" do 
wyborczego pojedynku.
Prezes PSL wyraził zdziwienie, że "Lepper nie widzi swoich 
wrogów w Balcerowiczu, Buzku, Krzaklewskim i innych liberałach, 
natomiast próbuje skłócić polską wieś i zaprzepaścić ostatnią 
szansę na zmianę położenia rolników". Powiedział, że PSL ma 
czyste intencje wobec "Samoobrony" i "wyciąga rękę do zgody", 
ale opowiada się za rozgraniczeniem roli partii politycznej i 
związku zawodowego. Zaapelował o wspólny front wsi w kampaniach 
wyborczych. "Gdyby była między nami jedność, to rzeczywiści 
wrogowie polskiej wsi, liberałowie, nie mieliby żadnych szans".
#004932
18.4.Warszawa (PAP) - 70 proc. osób ankietowanych przez Pentor 
chce w wyborach prezydenckich głosować na Aleksandra 
Kwaśniewskiego (o 5 proc. więcej niż w marcu), 7 proc. 
zamierza poprzeć Andrzeja Olechowskiego (o 4 proc. mniej), 5 
proc. Mariana Krzaklewskiego(o 1 proc. mniej) - wynika z 
najnowszego sondażu. Udział w głosowaniu zapowiedziało 79,3 
proc. badanych. Lech Wałęsa może liczyć na 3 proc. głosów (w 
marcu - 4 proc.). Takie samo poparcie ma od trzech miesięcy szef 
"Samoobrony" Andrzej Lepper.
Gdyby wybory parlamentarne odbyły się w pierwszą niedzielę 
kwietnia, najwięcej głosów (46 proc.) uzyskałoby SLD (minus 1 
proc. w porównaniu z marcem). O 1 punkt - do 16 proc. - spadły 
również notowania AWS. O 1 punkt wzrosło poparcie dla Unii 
Wolności - do 13 proc. Także o 1 proc. wzrosły notowania PSL - 
do 9 proc. Unia Pracy ma 6-proc. poparcie.
#004933
Po środowym spotkaniu liderów AWS i UW AWS wstępnie zgadza się 
na dokończenie reformy systemu podatkowego i obniżenie podatków 
od osób fizycznych - powiedział szef klubu Unii Wolności Jerzy 
Wierchowicz.
"Jest to w fazie rozmów koalicyjnych, mamy wstępne ustalenie, że 
wracamy do koncepcji obniżenia podatków od osób fizycznych; 
wstępna zgoda koalicjanta jest. Rzecz w tym, że nie ma 
dogadanych szczegółów, np. kiedy i kto występuje z projektem 
ustawy" - powiedział Wierchowicz i dodał, że propozycją 
wyjściową do dalszych prac powinna być ustawa zmieniająca 
podatki od osób fizycznych, którą w zeszłym roku zawetował 
prezydent Aleksander Kwaśniewski.
Wg polityków UW podczas spotkania nie było mowy o aktualnych 
wydarzeniach politycznych. Sekretarz generalny Unii Mirosław 
Czech podkreślił, że ani o wyborze prezesa Instytutu Pamięci 
Narodowej, ani o wyborach prezydenckich, ani o powołaniu na szefa 
Totalizatora Sportowego Władysława Jamrożego.
Czech spodziewa się, że prace nad programem koalicji i rządu 
zakończą się na początku maja.
#004934
Powołanie Centralnego Urzędu Antykorupcyjnego zakłada złożony w 
Sejmie projekt ustawy, który podpisało 22 posłów, m.in. Marian 
Krzaklewski, Mirosław Styczeń, Marian Piłka, Jarosław 
Kaczyński. Autorem projektu jest Mariusz Kamiński (AWS-Liga 
Republikańska). Powiedział PAP, że przy sprawnej pracy 
parlamentu Urząd mógłby zostać utworzony jeszcze w tym roku. Ma 
to być formacja niewielka, specjalistyczna, uzbrojona, mająca 
uprawnienia policyjne i kontrolne.
Projekt zakłada, że CUA będzie miał uprawnienia operacyjno-
rozpoznawcze, dochodzeniowo-śledcze i kontrolne. Będzie mógł 
korzystać z informacji uzyskanych przez Urząd Ochrony Państwa, 
Straż Graniczną, Policję i Inspekcję Celną.
#004935
wynika z ankiety przeprowadzonej przez Ośrodek Badania Opinii 
Społecznej. Dwóch na pięciu Polaków (40 proc.) zachowało w 
ostatnim roku finansowe status quo, natomiast w 16 proc. 
gospodarstw domowych warunki materialne uległy poprawie. 1 proc. 
ankietowanych nie określił swojej sytuacji finansowej.
Wyniki te są zbliżone do uzyskanych w kwietniu 1999 
roku.
Pogorszenie się sytuacji finansowej gospodarstw domowych, jak 
podaje OBOP, badani sygnalizują tym częściej, im niższe jest ich 
wykształcenie oraz z im mniejszej miejscowości pochodzą.
Sytuacja materialna większości polskich rodzin jest przeciętna -
ponad połowa badanych (54 proc.) zadeklarowała, iż wystarcza im 
jedynie na bieżące wydatki. W gorszej sytuacji znajduje się 
około jedna czwarta obywateli (28 proc.) - osoby te czasami lub 
od dłuższego czasu nie są w stanie opłacać podstawowych 
świadczeń.
Najmniej liczną grupę wśród Polaków (17 proc.) stanowią rodziny 
dobrze sytuowane tzn. takie, które czasami lub często stać na 
ekstra wydatki.
#004936
ujawniając mediom kopię tajnej analizy SB z 1982 r. na swój 
temat - mówią politycy pytani w środę przez PAP o tę sprawę. UOP 
i prokuratura milczą. We wtorek były prezydent Lech Wałęsa 
przesłał mediom kopię tajnej analizy nt. założonej w 1978 r. 
"sprawy operacyjnego rozpracowania kryptonim +Bolek+". W 
dokumencie są wyłącznie informacje korzystne dla 
Wałęsy.
"Materiały te jednoznacznie wskazują, że Lech Wałęsa był celem 
przedsięwzięć opracowywanych i realizowanych przez służby  
bezpieczeństwa" - powiedział PAP b. szef kontrwywiadu UOP, poseł 
AWS Konstanty Miodowicz z sejmowej speckomisji. Dodał, że 
analiza SB jest nadal tajna, wobec czego Wąłęsa, ujawniając ją 
mediom, naruszył prawo.
"To kłamstwo" - tak szef Urzędu Ochrony Państwa z 1992 r. Piotr 
Naimski określił sugestie Wałęsy, że udostępnione prasie 
materiały świadczą, że był on tylko osobą rozpracowywaną przez 
SB, a nie agentem. Naimski, który dziś jest doradcą premiera, 
nie rozwinął tej wypowiedzi dla PAP.
#004937
B. wiceminister transportu Krzysztof Luks z UW jest "kłamcą 
lustracyjnym"- orzekł w środę Sąd Lustracyjny II instancji, 
odrzucając jego odwołanie. To pierwszy taki prawomocny wyrok 
wobec wysokiego urzędnika koalicji AWS-UW. Orzeczenie oznacza 
dla Luksa 10-letni zakaz pełnienia funkcji publicznych.
W styczniu Sąd Lustracyjny I instancji uznał, że Luks w latach 
1976-82 udostępniał swój adres do korespondencji specsłużbom PRL 
(co podlega lustracji na równi z byciem tajnym współpracownikiem 
tych służb). Od tego wyroku lustrowany się odwołał.
#004938
"Wyrażam głęboki żal z powodu tragedii, która dziś jest 
przedmiotem posiedzenia sądu" - powiedział przed Sądem Okręgowym 
w Katowicach Wojciech Jaruzelski, były przewodniczący Wojskowej 
Rady Ocalenia Narodowego, premier, I sekretarz PZPR. Zeznawał 
jako świadek w procesie 22 byłych zomowców oskarżonych o 
pacyfikację w grudniu 1981 roku kopalń Wujek i Manifest 
Lipcowy.
"Wiadomość o śmierci górników w kopalni Wujek otrzymałem 16 
grudnia. Była to wiadomość szokująca. Po pierwsze dla tego, że 
zginęli ludzie, po drugie, że zginęli górnicy, którzy byli 
wówczas awangardą klasy robotniczej, zasługiwali na szczególny 
szacunek z powodu swojej ciężkiej pracy. Po trzecie, był to cios 
w ideę wprowadzenia stanu wojennego, którego celem było 
uchronienie Polski przed wielką tragedią, katastrofą, w 
szczególności - rozlewem krwi" - powiedział generał.
#004939
Prymas Polski kard. Józef Glemp został honorowym obywatelem 
stolicy. Wyróżnienie wręczył mu prezydent miasta na uroczystej, 
wspólnej sesji Rady Miasta i Rady Powiatu zwołanej z okazji 
Święta Warszawy. 
#004940
Oświęcimscy dziennikarze zamalowali w środę antysemickie i 
antyromskie napisy, które pojawiły się na ogrodzeniu cmentarza 
żydowskiego w Oświęcimiu.
#004941
Minister spraw zagranicznych Bronisław Geremek pozytywnie ocenił 
współpracę regionalną z zagranicą. W środę spotkał się z 
wojewodami i marszałkami województw.
#004942
W środę na dworcu kolejowym w Komprachcicach (Opolskie) odbyło 
się pożegnanie 42 żołnierzy 10 Brygady Logistycznej Sił 
Reagowania NATO z Opola przed ich wyjazdem do Kosowa, gdzie, 
podobnie jak grupy innych żołnierzy z Polski mają pełnić służbę 
w ramach sił pokojowych KFOR.
#004943
Inscenizacja uczty u Szymona i zdrady Judasza zainaugurowała w 
Sanktuarium Maryjnym w Kalwarii Zebrzydowskiej misterium Męki 
Pańskiej. Sceny odegrano na placu przez Bazyliką Główną 
klasztoru Bernardynów.
#004944
Kraje Grupy Wyszehradzkiej - Polska, Czechy, Węgry i Słowacja - 
powinny znaleźć się w pierwszej grupie poszerzenia Unii 
Europejskiej. Opinię taką wyraził komisarz UE ds. poszerzenia 
Guenter Verheugen.
Byłoby również według niego "pożądane", by dołączyła do nich 
Słowacja. Państwami, które "nie przysporzą problemów", są dla 
Verheugena także Słowenia i Estonia.
"Jedynym zagrożeniem" dla szybkiego poszerzenia UE jest - w 
oczach komisarza - niskie poparcie społeczne w państwach UE i 
krajach Europy Środkowej. 
#004945
Austriacy są coraz przychylniejsi członkostwu Polski i innych 
krajów Europy Środkowej w UE - wynika z danych unijnego instytutu 
badania opinii publicznej Eurobarometr. Pozostają jednak nadal 
jednym z narodów najsłabiej popierających nasze wejście do UE. W 
I połowie 1999 roku za członkostwem Polski opowiadało się 17 
proc. obywateli Austrii, w II półroczu 23 proc.
W rankingu entuzjastów poszerzenia prowadzi Szwecja (62 proc.) 
przed Danią (60 proc.).
#004946
Przywódca skrajnej prawicy austriackiej Joerg Haider zagroził 
wystąpieniem Austrii z Unii Europejskiej i opowiedział się za 
wstrzymaniem wpłat Austrii do kasy unijnej.
Szef frakcji parlamentarnej opozycyjnych socjaldemokratów Peter 
Kostelka zareagował na to postulatem, by kanclerz - konserwatysta 
Wolfgang Schuessel - ostatecznie odciął się od Haidera, z którym 
zawarł w lutym umowę koalicyjną. 
Według ostatniego sondażu przeprowadzonego w Austrii około 
dwóch trzecich respondentów uważa, że sankcje UE wobec tego 
kraju po sukcesie wyborczym skrajnej prawicy i włączeniu jej do 
rządu są niesprawiedliwe.
#004947
Rada Federacji, izba wyższa rosyjskiego parlamentu, ratyfikowała 
rosyjsko-amerykański układ rozbrojeniowy START-2. Ustawa 
ratyfikacyjna w Radzie Federacji finalizujące proces 
przystąpienia Rosji do podpisanego w 1993 roku układu. 
Amerykański Senat ratyfikował START-2 jeszcze w 1996 roku. 
#004948
Rada Federacji na wniosek prezydenta-elekta Władimira Putina 
zwolniła z obowiązków prokuratora generalnego Rosji Jurija 
Skuratowa.
W ubiegłym roku Skuratow stał się bohaterem skandalu 
obyczajowego, gdy państwowa telewizja rosyjska wyemitowała film 
wideo, pokazujący podobnego do niego mężczyznę w łóżku z dwiema 
prostytutkami. Stało się to niedługo po wszczęciu przez niego 
śledztwa przeciwko firmom i ludziom, związanym z Kremlem.
#004949
Jedynie co dziesiąty dorosły Rosjanin uważa, że demokracja jest 
dla Rosji odpowiednim systemem sprawowania władzy. Wynika to z 
badań socjologicznych przeprowadzonych w połowie kwietnia przez 
niezależny, rosyjski instytut badawczy ROMIR.
Ponad jedna czwarta pytanych nie zgodziła się z twierdzeniem, że 
"demokracja jest najlepszym systemem politycznym". 44,5 proc. 
respondentów uważa, że "w systemie demokratycznym gospodarka źle 
się rozwija". Aż 62,6 proc. sądzi, że w systemach 
demokratycznych "mało pracują, dużo gadają". 
#004950
Tysiąc żołnierzy i 500 ludzi z elitarnych jednostek "specnazu" 
wysłano w rejon Szatoj i Wiedieno. Nieoficjalne informacje na 
ten temat potwierdził rzecznik Kremla ds. Czeczenii Siergiej 
Jastrzembski. 
Według strony czeczeńskiej, w wielkiej operacji w rejonie 
Wiedieno i Nożaj-jurtu uczestniczy 10 tys. żołnierzy, przy 
wsparciu artylerii i lotnictwa. W okolicach tych walczy około 
tysiąca bojowników czeczeńskich pod dowództwem najbardziej 
poszukiwanych przez Rosję komendantów polowych - al-Chattaba i 
Szamila Basajewa. 
#004951
Premier Włoch Massimo D'Alema podał się do dymisji w 
konsekwencji przegranej centrolewicy w niedzielnych wyborach 
regionalnych. Prezydent Carlo Azeglio Ciampi przyjął rezygnację 
i poprosił D'Alemę o pozostanie na razie na urzędzie.
W czwartek i w piątek prezydent ma przeprowadzić konsultacje z 
przywódcami ugrupowań politycznych w sprawie powołania nowego 
szefa rządu.
#004952
W rumuńskich Jassach, niedaleko granicy z Mołdawią, doszło do 
starć demonstrujących studentów z policją. Studenci domagali się 
przywrócenia zniżek na przejazdy kolejowe i podwyższenia 
stypendiów. Policja gazem łzawiącym i pałkami powstrzymała 
półtoratysięczny tłum młodzieży z miejscowego uniwersytetu przed 
marszem na dworzec kolejowy. Około 20 studentów doznało lekkich 
obrażeń. 
#004953
Trzydzieści samochodów spalonych, 38 młodych ludzi 
aresztowanych, to skutek zamieszek w Lille. Były one reakcją na 
śmierć młodego Algierczyka, zastrzelonego przez policję trzy dni 
wcześniej. Według władz, 25-letni mężczyzna zginął od strzału w 
głowę w momencie, gdy usiłował ukraść samochód.
#004954
Na południu Filipin rozbił się samolot pasażerski Boeing 737-200 
ze 131 osobami na pokładzie. Nikt nie przeżył katastrofy.
Po wystartowaniu z lotniska w Manili samolot nagle zniknął z 
ekranów radaru służb kontroli lotu. Kadłub maszyny odnaleziono 
na małej wyspie Samal w pobliżu miasta Davao, dokąd leciał 
samolot.	Większość pasażerów stanowili mieszkańcy Manili. 
Jedynym cudzoziemcem był 35-letni Australijczyk.
#004955
13 Libańczyków, przetrzymywanych od ponad 10 lat bez sądu w 
Izraelu, zostało zwolnionych i przekroczyło granicę izraelsko-
libańską. 
Libańczycy byli przetrzymywani jako zakładnicy za izraelskich 
żołnierzy zaginionych w Libanie w latach 80., których losu do 
tej pory nie wyjaśniono. Decyzja o ich zwolnieniu miała stanowić 
gest dobrej woli wobec Libanu w związku z zapowiedzią 
jednostronnego wycofania wojsk izraelskich z południa tego kraju 
do 7 lipca tego roku.
#004956
Sąd apelacyjny w Atlancie zakazał deportacji lub wywiezienia 
Eliana Gonzaleza z USA na Kubę do czasu rozstrzygnięcia wniosku 
jego rodziny w Miami o przyznanie mu statusu uchodźcy. 
Sąd zasugerował m.in., że Elian - mimo że ma tylko sześć lat - 
ma prawo ubiegać się o azyl w USA niezależnie od woli swojego 
ojca, zaś w jego imieniu mogą o to wystąpić jego krewni w Miami.
#004957
Podczas sesji Giełdy Papierów Wartościowych wzrósł kurs akcji 
119 spółek, 63 spadł, a 38 nie zmienił się, w tym na rynku NFI 
wzrosła cena akcji siedmiu funduszy, pięciu spadła, a dwóch nie 
zmieniła się. Indeks rynku podstawowego WIG spadł o 0,2 proc. i 
wyniósł 19.659,4 pkt. Ostatnia wartość WIG 20 podczas notowań 
ciągłych spadła w stosunku do fixingu o 2,5 proc. i wyniosła 
1.993,8 pkt. 
#004958
Po ostatnich gwałtownych ruchach cen, środowy fixing przyniósł 
na warszawski parkiet uspokojenie nastrojów - uważa makler DM 
BOŚ Marek Pokrywka.
Według niego podczas sesji liczba papierów rosnących na rynku 
podstawowym przewyższała te, które traciły na wartości. Mimo 
to spadki kursów spółek mających największy wpływ na zmianę 
indeksów spowodowały, że wskaźniki te nieznacznie zniżkowały. 
Makler przewiduje dalsze spadki na najbliższe sesje.
#004959
Ponad dwie piąte Polaków (43 proc.), którzy uczestniczyli w 
kwietniowym sondażu Ośrodka Badania Opinii Społecznej, uważa, że 
w ciągu ostatniego roku pogorszyła się sytuacja finansowa ich 
gospodarstw domowych.
#004960
Wejście w wiek produkcyjny roczników z wyżu demograficznego 
będzie w najbliższych latach głównym powodem problemów z 
bezrobociem - powiedział wicepremier Longin Komołowski w 
Stalowej Woli.
#004961
Komisja Papierów Wartościowych i Giełd wskazała Polską Agencję 
Prasową SA jako agencję informacyjną do obsługi komunikatów ze 
spółek publicznych. 
#004962
Złoty osłabł o 2,20 grosza w stosunku do wtorkowego zamknięcia, 
osiągając poziom 4,2870 za jednego dolara - poinformował Marek 
Zuber, analityk Banku Przemysłowo-Handlowego SA. 
#004963
W I kwartale 2000 r. produkt krajowy brutto wzrósł o 6 proc., 
wobec wzrostu w IV kwartale 1999 r. o 6,2 proc. - podał 
prognozę Mirosław Gronicki z Centrum Analiz Społeczno-
Ekonomicznych. 
#004964
Wynik finansowy netto polskich banków wzrósł w 1999 roku do 
3 mld 530,1 mln zł z 2 mld 786,6 mln zł w 1998 roku - podał 
Główny Urząd Statystyczny. 
Według GUSu q 1999 roku przychody ogółem biur i domów 
maklerskich wzrosły do 3,3 mld zł z 2,96 mld zł w 1998 roku. 
#004965
Wynik finansowy netto 39 działających w Polsce banków z 
przewagą kapitału zagranicznego wyniósł 923,2 mln zł - podał 
Generalny Inspektorat Nadzoru Bankowego. 
#004966
W końcu stycznia 2000 roku w budowie znajdowało się 675.800 
mieszkań, czyli o 9,1 proc. więcej niż przed rokiem - 
poinformowała dyrektorka Biura Informacyjnego Urzędu 
Mieszkalnictwa i Rozwoju Miast, Teresa Jakutowicz. 
#004967
O 6.17 proc. spadła sprzedaz samochodów w I kwartale w 
porównaniu z analogicznym okresem roku ubiegłego. 
#004968
Ministerstwo Skarbu Państwa powołało Południowy Koncern 
Energetyczny SA. W jego skład wejdzie pięć elektrowni opalanych 
węglem kamiennym.
#004969
Beskidzka Energetyka SA (BE) zagroziła, że odetnie dostawy 
energii elektrycznej dla PKP - prąd przestanie płynąć w sieci 
trakcyjnej na trasie Żywiec-Zwardoń. Kolej winna jest spółce ok. 
200 tys. zł.
#004970
Polfa Kutno SA ma przeznaczyć w ciągu dwóch lat 45 mln zł na 
zakup licencji lub produktów i technologii produkcji nowych 
leków, a także na ich marketing.
#004971
Do końca 2000 roku Avon Cosmetics Polska przeznaczy 43 mln 
dolarów na budowę biura w Warszawie i rozbudowę fabryki w 
Garwolinie - zapowiedział wiceprezes Avonu w Europie John 
Kitchener. 
#004972
Ministerstwo Skarbu Państwa powołało w środę Południowy 
Koncern Energetyczny SA (PKE SA). W jego skład wejdzie pięć 
elektrowni opalanych węglem kamiennym.
#004973
Za 1999 rok spółka Centertel poniesie straty spowodowane 
dużymi nakładami inwestycyjnymi - poinformował dyrektor 
techniczny sieci Bertrand Le Guern.
#004974
Za 1999 rok spółka Centertel poniesie straty spowodowane 
dużymi nakładami inwestycyjnymi - podał dyrektor techniczny 
sieci Bertrand Le Guern. 
#004975
PKO BP poinformował, że osiągnął w pierwszym kwartale zysk 
netto w wysokości 152 mln 349 tys. zł. 
PKO BP planuje osiągnąć w tym roku zysk netto w wysokości 
256 mln zł, w porównaniu z 286,4 mln zł w 1999 roku - 
poinformował wiceprezes banku Krzysztof Markowski. 
#004976
Kredyt Bank zapowiedział, że zamierza zwiększyć zysk netto w 
tym roku do 182 mln zł wobec 150,7 mln zł w 1999 roku. 
#004977
Komisja Papierów Wartościowych i Giełd dopuściła do obrotu 
publicznego akcje Netii Holdings, która planuje ofertę publiczną 
4.925.000 akcji. 
Komisja zgodziła się, żeby Kredyt Bank PBI SA miał do 33 proc. 
głosów na walnym zgromadzeniu Budimexu SA - podał Budimex w 
komunikacie. Postępowanie administracyjne Komisji Papierów 
Wartościowych i Giełd w sprawie BIG Banku Gdańskiego SA jest w 
końcowej fazie - poinformował jej przewodniczący Jacek Socha. 
Komisja Papierów Wartościowych i Giełd wycofała z publicznego 
obrotu akcje spółki Zasada SA. 
#004978
Flota PLL LOT powiększy się w tym roku o 10 samolotów - podał 
"Financial Times". 
Polskie Linie Lotnicze LOT podały, że w tegorocznym sezonie 
letnim zwiększają liczbę połączeń atlantyckich Krakowa z Nowym 
Jorkiem z dwóch do trzech tygodniowo oraz Krakowa z Chicago z 
trzech do czterech tygodniowo. 
#004979
Farm Agro Planta z Bielska Podlaskiego kupuje za 2 
mln zł udziały w kaliningradzkiej spółce Niemen Agro, która jest 
producentem i dystrybutorem nawozów sztucznych na terenie całej 
Rosji. Poinformował o tym prezes Farm Agro Planta.
#004980
Duńska firma Trepko podpisała list intencyjny dotyczący 
odkupienia ponad 61 proc. udziałów w gnieźnieńskiej spółce 
Unipak z holdingiem UNP, dotychczasowym głównym udziałowcem tej 
spółki. 
#004981
Ceny ropy w Londynie wzrosły o ponad 1 proc. Cena baryłki ropy 
Brent z Morza Północnego, z dostawą w czerwcu, wzrosła na 
Międzynarodowej Giełdzie Paliw (IPE) w Londynie o godz. 13.45 o 
30 centów, do 23,35 USD. Cena ropy w transakcjach 
elektronicznych, z dostawą w maju, wzrosła na giełdzie w Nowym 
Jorku o 4 centy, do 26,15 USD za baryłkę. 
#004982
Prezydent Ukrainy Leonid Kuczma skrytykował rząd za słabe 
tempo wprowadzania reform gospodarczych. Pierwszy wicepremier 
Jurij Jechanurow oświadczył natomiast, że w kraju po raz 
pierwszy od 1991 roku wzrósł produkt krajowy brutto. 
#004983
195 najlepszych fotografii prasowych będących zapisem 
najważniejszych wydarzeń minionego roku zostanie pokazanych na 
wystawie "World Press Foto 2000", której premiera odbędzie się 
11 maja w Poznaniu. Wystawę można będzie oglądać następnie także 
w innych miastach Polski. W Warszawie ekspozycja potrwa przez 
lipiec i sierpień.
"Tegoroczna ekspozycja jest wyjątkowa" - zapewniał na  
konferencji prasowej Arpad Gerecsey, dyrektor Fundacji World 
Press Photo. "Obok najlepszych fotografii z ostatnich 12 
miesięcy pokazane zostaną nagrodzone zdjęcia z minionych edycji 
wystawy".
W tym roku na konkurs wpłynęło 42 tys. 215 zdjęć ze 122 krajów. 
Jury wybiera najlepsze zdjęcia w 9 kategoriach, m.in. 
wydarzenia, sport, nauka i technika, sztuka, przyroda i 
środowisko. Zdjęcia pokazują różnorodne wydarzenia, zarówno te  
tragiczne, jak i radosne.
World Press Foto jest niezależną organizacją utworzoną w 
Holandii w 1955 roku. Wspiera i popularyzuje na skalę światową 
prace profesjonalnych fotografów. Nagrodzone prace prezentowane 
są na wystawach w 35 krajach świata.
#004984
Wg znawcy kultury antycznej Jerzego Axera, "Quo Vadis" 
Henryka Sienkiewicza swoje wielkie oddziaływanie, także poza 
Polską, zawdzięcza temu właśniem, co zostało podkreślone w 
tytule. "Napisana przez przedstawiciela narodu tyranizowanego 
książka, czytana z zewnątrz ma ogromną siłę" - powiedział Axer na 
środowym spotkaniu w stołecznym Muzeum Literatury, poświęconemu 
"Quo Vadis". 
Fakt, że już za kilkanaście dni Jerzy Kawalerowicz rozpocznie 
zdjęcia do filmu według nagrodzonej Noblem powieści 
Sienkiewicza sprawił, że odżyło zainteresowanie tym utworem. 
Axer uważa, że na ogromną siłę jego oddziaływania w Polsce 
składa się z kolei umiejętnie przeprowadzona paralela pomiędzy 
męczeństwem narodu polskiego pod zaborami a męczeństwem 
Chrystusa.
Książka Sienkiewiecza, począwszy od pierwszego wydania, urzekła 
szczególnie mocno Włochów. "Powieść dokonała rzeczy niezwykłej: 
mimo że została napisana przez Polaka - +przywróciła wzrok+ 
mieszkańcom Rzymu, sprawiła, że ponownie przypomnieli sobie 
wspaniałość +Wiecznego Miasta+".
Axer obala zarzuty jakoby Sienkiewicz stworzył w "Quo Vadis" 
wizję antycznego Rzymu niezgodną z jego realiami. "Ta powieść to 
prawdziwa mapa topograficzna Rzymu czasów Nerona. Sienkiewicz 
przeczytał wszystkie dostępne wówczas materiały źródłowe a 
sposób, w jaki sytuował poszczególne obiekty na mapie Rzymu, 
świadczy o dogłębnej znajomości tematu. Rekonstrukcja Forum 
Romanum i wielu innych antycznych budowli jest w powieści wręcz 
fenomenalna. Pisarz odczarował antyczny Rzym, a wszelkie 
odstępstwa od realiów, które czynił, były jedynie ukłonem w 
stronę czytelnika, mającym mu przysporzyć szczegółów".
#004985
Międzywojewódzki Pieszy Rajd Reymontowski, konkursy recytatorskie 
i plastyczne, wystawy oraz otwarcie Izby Pamięci Władysława 
Reymonta w Kołaczkowie zorganizowane zostaną w Roku 
Reymontowskim w Wielkopolsce.
#004986
Pierwszą nagrodę XVIII Festiwalu Szkół Teatralnych w Łodzi, w 
wysokości 3.000 zł, otrzymał Grzegorz Małecki za rolę Gustawa 
Konrada w sztuce "Dziady-zbliżenia" oraz za rolę Sługi Piskorza 
w sztuce "Dwaj panowie z Werony". Jury, pod przewodnictwem 
Ignacego Gogolewskiego, postanowiło nie przyznawać nagrody Grand 
Prix.
#004987
Alicja Bykowska-Salczyńska, Jerzy Przeździecki i Krzysztof 
Choiński odebrali nagrody za najlepsze słuchowiska radiowe w 
dorocznym konkursie Programu II PR i Stowarzyszenia Autorów ZAiKS.
#004988
Ponad 500. śpiewaków z 14 chórów uniwersyteckich zaprezentuje 
się Poznaniu podczas III Międzynarodowego Festiwalu "Universitas 
Cantat" w dniach 4 - 7 maja. "To wydarzenie bez precedensu - na 
jedynym spotkaniu w Polsce w jednym mieście zaśpiewają chóry 
akademickie z Europy i USA" - poinformował w środę dyrektor 
festiwalu Krzysztof Szydzisz.
#004989
Firma Arianespace poinformowała, że jej rakieta Ariane-4 
wystrzelona z bazy w Kourou w Gujanie Francuskiej wyniosła w 
przestrzeń kosmiczną amerykańskiego satelitę telekomunikacyjnego 
Galaxy-IV R. Satelita, wyposażony w 58 przekaźników nadających w 
dwóch pasmach, będzie przez 15 lat obsługiwać sieci telewizyjne i 
firmy internetowe oraz transmitować dane na obszarze całej 
Ameryki. Zastąpi kończącego służbę satelitę Galaxy-IV.
Satelity z serii Galaxy należą do amerykańskiego towarzystwa 
Panamsat, które w minionych 12 latach 15 razy korzystało z 
francuskich rakiet Ariane przy ekspedycji tych aparatów w kosmos.
#004990
W ujawnionym w środę liście do przywodców światowych prezydent 
Południowej Afryki Thabo Mbeki zakwestionował związek między 
wirusem HIV i chorobą AIDS, dziesiątkującą zwłaszcza 
społeczeństwa afrykańskie. Wg niego epidemia AIDS w Afryce ma 
charakter unikalny i kontynent ten nie może naśladować 
zachodnich metod jej zwalczania. Porównuje zdyskredytowanych 
dwóch naukowców do dysydentów naukowych prześladowanych przez 
tyranie.
Mbeki pisze, że kraje czarnej Afryki powinny walczyć z AIDS 
własnymi sposobami, zgodnie z teorią dwóch amerykańskich 
naukowców: Petera Duesberga z Uniwersytetu Berkeley i Davida 
Rasnicka, że choroby tej wcale nie wywołuje wirus HIV. Naukowcy 
ci utrzymują również, że stosowany do jej leczenia lek AZT 
powoduje więcej szkód niż pożytku.
Praktycznie całe środowisko naukowo-medyczne zgodnie odrzuca 
tezy Duesberga i Rasnicka. W środę specjaliści od AIDS wyrazili 
zaniepokojenie z powodu wystąpienia prezydenta RPA. "To 
tragedia, że traci się czas na dyskusję o tym, czy HIV jest 
porzyczyną AIDS, podczas gdy powinniśmy rozmawiać o tym, jak 
zwalczać tę chorobę" - powiedział dr John Moore z ośrodka badań 
nad AIDS w Nowym Jorku.
Wirusem HIV jest zarażonych 4,2 mln mieszkańców RPA, czyli 
prawie jedna dziesiąta ludności.
#004991
U 14 proc. dzieci z głogowskich szkół podstawowych zbadanych 
przez Fundację Dzieci na Rzecz Zagłębia Miedziowego stwierdzono 
podwyższenie poziomu metali ciężkich w organizmie lub 
przekroczenie dopuszczalnych norm.
#004992
Związkowcy i przedstawiciele resortów edukacji, pracy i finansów 
rozmawiali o tym, jak zapobiec bezrobociu grożącemu nauczycielom 
w związku ze zmniejszającą się liczbą uczniów. Szansą dla 
zwalnianych z pracy nauczycieli może być przekwalifikowanie lub 
szkolenie.
#004993
W Lublinie przekazano do użytku nowy gmach dla potrzeb Centrum 
Języka i Kultury Polskiej Polonii i Cudzoziemców UMCS. Od 1991 
roku przez to uniwersyteckie Centrum przewinęło się ponad 3,5 
tys. słuchaczy z 40 krajów świata.
#004994
Czekolada, choć bezpieczna dla ludzi, jest szkodliwa dla psów. 
Zawarte w niej związki chemiczne mogą spowodować nawet śmierć 
czworonoga - ostrzega brytyjska Narodowa Liga Obrony Psów 
(NCDL), cytowana w internetowym serwisie BBC.
#004995
Jedna z tajemnic historii Francji została ostatecznie rozwiązana 
dzięki badaniom genetycznym: książę Ludwik-Karol, 
dziewięcioletni syn Ludwika XVI i Marii Antoniny, naprawdę zmarł 
w paryskim więzieniu Temple w 1795 roku.
#004996
Amerykańska Administracja Leków i Żywności FDA zatwierdziła nowy 
antybiotyk o nazwie Zyvox, zwalczający  bakterie nawet 
najbardziej odporne na dotychczas stosowane leki.
#004997
Okres między styczniem i marcem tego roku był najcieplejszy w 
Stanach Zjednoczonych od 106 lat - podała amerykańska agenda 
rządowa.
#004998
Złej jakości zapasy krwi narażają ludność krajów rozwijających 
się na śmiertelne ryzyko - głosi raport Światowej Organizacji 
Zdrowia (WHO).
#004999
Największe na świecie obserwatorium promieniowania kosmicznego 
powstaje w Argentynie na pustyni w Andach, 1.100 kilometrów na 
zachód od Buenos Aires.
#005000
Konsorcjum firm europejskich pracuje nad wykorzystaniem szpiku 
kostnego do hodowania tkanki kostnej, która może zostać 
wykorzystana jako materiał do przeszczepów.
#005001
Policja kanadyjska zatrzymała 15-letniego chłopca znanego w 
Internecie pod przydomkiem "Mafiaboy", oskarżonego o ataki w 
lutym na największe firmy internetowe.
Na początku lutego hakerzy zablokowali strony potentatów 
internetowych: m.in. słynnej przeglądarki Yahoo!, sieciowej 
księgarni Amazon, i telewizji CNN. Jak wykazało śledztwo, do 
wysyłania zalewu niepotrzebnych informacji wykorzystano 
komputery Uniwersytetu Kalifornijskiego w Santa Barbara i 
Uniwersytetu Stanforda.
Adres hackera ustalono sprawdzając archiwalne dane zapisane na 
dysku komputera Uniwersytetu w Santa Barbara.
#005002
Było ich co najmniej 1789, czyli o 6 procent więcej niż rok 
wcześniej - ogłosiła specjalistyczna, brytyjska firma 
ubezpieczeniowa Hiscox Plc. Najbardziej niebezpiecznym regionem 
jest tradycyjnie Ameryka Łacińska. Ponad połowy porwań dokonano 
w Kolumbii, a dwie trzecie wszystkich tego rodzaju incydentów 
przypadło łącznie na Kolumbię i Meksyk.
Na obszarze byłego Związku Radzieckiego odnotowano w ubiegłym 
roku 105 porwań dla okupu, co oznacza wzrost aż o 84 proc.
Wysokość okupu żądanego przez porywaczy zależy od kraju 
i różnice są znaczne. W Kolumbii cudzoziemski biznesmen może 
liczyć na uwolnienie po zapłaceniu około 2 milionów USD, ale 
porywacze nierzadko żądają nawet 50 milionów USD.
#005003
Prokuratura Okręgowa w Łodzi skierowała do miejscowego sądu 
rejonowego akt oskarżenia przeciwko 14 osobom, którzy 
przyjmowali łapówki od mężczyzny podejrzanego w sprawie tzw. 
łódzkiej ośmiornicy. Oskarżeni to m.in. lekarze, adwokat i 
funkcjonariusze służby więziennej.
Wśród pięciu oskarżonych lekarzy jest trzech więziennych, docent 
z łódzkiej Akademii Medycznej i lekarz z Poznania. Według 
prokuratury mężczyźni ci wystawiali skazanemu na 8 lat 
więzienia za oszustwa, niezgodne z prawdą zaświadczenia 
lekarskie i pomagali w samoookaleczeniach, czego wynikiem było 
orzekanie przez sąd przerw w odbywaniu kary przez skazanego, a 
nastepnie zwolnienie go z więzienia. Oskarżeni otrzymali od 
mężczyzny, który jest w tej sprawie świadkiem koronnym od 5 do 
55 tys. zł.
Pozostali oskarżeni to siedmiu funkcjonariuszy służby 
więziennej, adwokat skazanego i rehabilitant. Prokuratura 
zarzuca funkcjonariuszom, że w zamian za łapówki w kwotach od  
600 do 5 tys. zł wbrew przepisom umożliwiali mężczyźnie niemal 
nieograniczone kontakty ze światem zewnętrznym, m.in. przenosili 
dla niego korespondencję napływającą do aresztu i wychodzącą od 
skazanego omijając obowiązującą cenzurę, umożliwiali kontakty z 
rodziną poza widzeniami i ciągły dostęp do telefonu. 
Rehabilitant jest oskarżony o wystawianie fałszywych zaświadczeń 
o stanie zdrowia skazanego w zamian za 3 tys. zł. Adwokat, który 
był inicjatorem działań "zdrowotnych", mających na celu 
zwolnienie skazanego z więzienia, jest oskarżony o przyjęcie 100 
tys. zł.
#005004
Od 12 do 2 lat mają spędzić w więzieniu członkowie 7-mioosobowej 
grupy przestępczej z Kraśnika (Lubelskie), która w 1997 
przemyciła z Turcji około 130 kg heroiny - orzekł w Sąd Okręgowy 
w Lublinie.
#005005
Na kary od 25 do 2 lat więzienia skazał w środę Sąd Okręgowy w 
Olsztynie sześciu mężczyzn oskarżonych o bestialskie 
zamordowanie bezdomnego.
#005006
Na 10 lat więzienia oraz 15 tys. zł grzywny skazał Sąd Rejonowy 
w Rzeszowie 32-letniego Jacka R. "Prezesa" - szefa 
dziesięcioosobowego gangu wymuszającego haracze.
#005007
Z bronią ostrą za pasem pojawił się na rozprawie przed Sądem 
Rejonowym dla Krakowa Krowodrzy świadek w procesie o wyłudzenia 
haraczy. Interweniowała policja sądowa. Świadek wyjaśnił, że 
przed wejściem do sądu pytał jednego z jego pracowników, gdzie 
może zdeponować broń. Miał otrzymać odpowiedź: "nie 
wiadomo".
#005008
Były komendant komisariatu policji w Łomazach (Lubelskie), który 
w stanie nietrzeźwym śmiertelnie postrzelił przesłuchiwanego, po 
przeszło trzech latach tymczasowego aresztowania wyszedł w środę 
na wolność.
#005009
Ok. 90 tys. zł skradli w środę sprawcy dwóch napadów w Gliwicach 
i w Knurowie k. Gliwic (woj. śląskie).
#005010
Kolejny świadek w procesie "Oczki", 31-letni Piotr R. 
deportowany niedawno ze Szwecji, odmówił składania zeznań. Jest 
podejrzewany o udział w grupie Marka M. ps. "Oczko". Proces 
gangu toczy się od lutego ubiegłego roku przed szczecińskim 
Sądem Okręgowym.
#005011
Do 10 lat więzienia grozi trzem "plantatorom" konopi indyjskich, 
których działalność policja wykryła w styczniu w Gdyni. 
Prokuratura oskarżyła ich o produkcję narkotyków i ... kradzież 
energii elektrycznej.
#005012
1450 zł renty miesięcznie i 100 tysięcy zł zadośćuczynienia ma 
otrzymać od Skarbu Państwa matka 11-letniego Jakuba, chorego na 
porażenie mózgowe. Sąd uznał, że choroba chłopca to efekt błędów 
popełnionych w szpitalu.
#005013
Taksówkarze z dziesięciu bydgoskich korporacji poszukiwali w 
środę kierowcy taksówki, Stanisława S. Dotychczas poszukiwania 
nie przyniosły rezultatu. Taksówkarz wyjechał do pracy we wtorek 
około 17.00. Godzinę później ostatni raz skontaktował się z 
dyspozytornią. Taksówkarze podejrzewają, że został porwany.
#005014
Prawie 45 proc. gospodarstw domowych w Polsce posiada psa, a 27 
proc. ma kota - wynika z sondażu Ośrodka Badania Opinii 
Publicznej.
Według badań OBOP, najwięcej psów znajduje się na wsi, ponad 70 
proc. gospodarstw ma tam co najmniej jednego psa. Z kotami 
sytuacja wygląda analogicznie - dotyczy to 58 proc. domów 
wiejskich. W miastach powyżej 500 tys. mieszkańców psy ma 28 
proc. osób, a koty - 10 proc. 
Z analiz OBOP wynika, że najwięcej psów i kotów posiadają osoby 
o niższym statusie społeczno-ekonomicznym. Najczęściej fakt 
posiadania psa deklarowali rolnicy (96 proc.), gospodynie domowe 
(66 proc.)i uczniowie (65 proc.). Podobną hierarchię uzyskano 
odnośnie kotów.
#005015
Zdecydowana większość (90 proc.) Polaków zachowuje post, 76 
proc. badanych uczestniczy w obrzędzie posypania głowy popiołem, 
zaś 95 proc. dzieli się święconym jajkiem - wynika z najnowszego 
sondażu CBOS.
Udział w wielkopostnych rekolekcjach deklarowało 74 proc. 
ankietowanych, a 62 proc. udział w nabożeństwach drogi krzyżowej 
i gorzkich żalów, które umożliwiają polskim rodzinom duchowe 
przygotowanie do świąt wielkanocnych. Do spowiedzi wielkanocnej 
przystępuje również zdecydowana większość - 83 proc. badanych. 
W Wielki Piątek niemal wszyscy (94 proc.) ankietowani zachowują 
post, a wieczorem tego dnia (81 proc.) rozpoczynają nawiedzanie 
Grobu Pańskiego. W Wielką Sobotę powszechnie (94 proc.) 
przestrzegany jest zwyczaj święcenia pokarmów, własnoręcznie 
malowanych pisanek (79 proc.) i domowego wypieku tradycyjnych 
ciast (82 proc.). 
#005016
Konferencja ONZ objęła całkowitym zakazem handlu rybę zwaną 
latimerią, o której przed długi czas sądzono, że wyginęła 70 
milionów lat temu, w tym samym czasie co dinozaury.
Przedstawiciele 150 krajów świata, stron Konwencji ONZ w sprawie 
Międzynarodowego Handlu Gatunkami Zagrożonymi (CITES), zgodzili 
się na konferencji w Nairobi wprowadzić także całkowity zakaz 
handlu australijskimi diugoniami, ssakami morskimi z rzędu 
syren, spokrewnionymi z wymarłą już krową morską. 
Latimeria, nazywana "żywą skamieniałością", pojawiła się 400 
milionów lat temu i jeszcze sześćdziesiąt lat temu uchodziła za 
gatunek wymarły. Dopiero w roku 1938 wyłowiono żywą latimerię z 
głębokości około 80 metrów w pobliżu Komorów, wysp na Oceanie 
Indyjskim.
Latimerie żywią się głównie rybami i żyją na głębokości 150-
400 metrów, przy skalistym dnie. Osiągają długość do 180 cm i 
masę do 80 kg. W niektórych krajach tropikalnych uchodzą za 
afrodyzjak. 
#005017
Czterdziestu trzech strażaków z Małopolski wyjechało na Węgry 
pomóc ofiarom powodzi. Strażacy zabrali ze sobą 100 tys. worków 
na piasek, śpiwory, materace, agregaty oświetleniowe, stację 
uzdatniania wody oraz 1600 racji żywnościowych.
#005018
O roli cenzury w badaniach historycznych dyskutowano w 
Instytucie Historii Polskiej Akademii Nauk na spotkaniu 
zorganizowanym z okazji publikacji pracy  PAN i wydawnictwa 
Neriton pt. "Cenzura w PRL - relacje historyków". Jest ona 
plonem ankiety, wysłanej do 150 uczonych z pytaniami o ich 
kłopoty z cenzurą.
#005019
Książki z autografami Hanny Krall i Wisławy Szymborskiej oraz 
butelkę 18-letniej whisky Chivas Regal sprzedano na aukcji w 
Warszawie, w której wzięło udział 50 najbardziej wpływowych 
kobiet w Polsce. Najbardziej wpływowe kobiety wyłoniono w 
ankiecie przeprowadzonej wśród rzeczników prasowych i 
dziennikarzy. 
#005020
Oświęcimscy dziennikarze zamalowali antysemickie i antyromskie 
napisy, które pojawiły się na ogrodzeniu cmentarza żydowskiego w 
Oświęcimiu. Akcja była spontaniczna. Uczestniczyli w niej 
dziennikarze lokalnego radia CCM, oświęcimskiej telewizji 
kablowej oraz "Dziennika Polskiego".
#005021
Królowa Elżbieta II otworzy 15 sierpnia wiszący most dla 
pieszych na Tamizie - stalowa konstrukcja tego mostu powstaje w 
Mostostalu w Chojnicach. Most zwany "milenijnym" będzie miał 
długość 330 metrów i będzie ważył 450 ton. Połączy znane 
atrakcje turystyczne: siedemnastowieczną katedrę św. Pawła z 
nowym oddziałem galerii sztuki nowoczesnej Tate Gallery i 
odbudowanym w stylu elżbietańskim Globe Theatre. 
#005022
Mimo sprzeciwu radnych AWS reżyser Roman Polański otrzyma tytuł 
Honorowego Obywatela Łodzi - zadecydowała rada tego miasta. Za 
przyznaniem Polańskiemu tytułu głosowali radni SLD i Unii 
Wolności.
#005023
W całym kraju panuje najwyższe zagrożenie pożarowe w lasach. 
Instytut Badawczy Leśnictwa apeluje o ostrożność i nieużywanie 
ognia w lesie i na terenach otaczających lasy, niewypalanie łąk 
i nieużytków. 
#005024
Każdego roku transfuzja czy zastrzyki są przyczyną 
od 8 do 16 milionów zachorowań na wirusowe zapalenie wątroby 
typu B i 5 milionów - na wirusowe zapalenie wątroby typu C.
#005025
Senat amerykańskiego stanu Vermont przegłosował ustawę uznającą 
związki homoseksualne za posiadające takie same prawa i 
przywileje jak małżeństwa heteroseksualne.
#005026
W hokejowych mistrzostwach świata grupy B Polska pokonała
Słowenię 3:1. 
#005027
Piłkarze Hoop Polonia Warszawa są jedyną drużyną, która ma 
szanse na potrójną koronę - mistrzostwo Polski, Puchar Polski i 
Puchar Ligi. Poloniści w środę w rewanżu ćwierćfinału PP po raz 
drugi pokonali trzecioligową Pomeranię Viking Police 1:0. 
#005028
W trzecim meczu o pierwsze miejsce mistrzostw Polski siatkarzy
Stilon Gorzów wygrał z Mostostalem Azoty Kędzierzyn Koźle 3:0). 
#005029
Sebastian Ułamek (Lotos Wybrzeże Gdańsk) - 13 pkt wygrał w 
Warszawie finał krajowych eliminacji do indywidualnych 
mistrzostw świata na żużlu. 
#005030
Polska będzie gospodarzem jesiennego turnieju eliminacyjnego 
mistrzostw Europy w piłce nożnej pięcioosobowej. Rywalem Polaków 
o jedno miejsce w finałach mistrzostw będą zespoły Portugalii, 
Izraela i Grecji.
#005031
Po ośmiu wyścigach w klasie Finn 31. żeglarskich regat o Puchar 
Królowej Hiszpanii, które odbywają się na wodach u wybrzeży 
Majorki, Mateusz Kusznierewicz (YKP Warszawa) jest piąty i 
zakończył już udział w imprezie. "W maju zamierzam trenować na 
wodach u wybrzeży Weymouth (Anglia). W czerwcu odbędą się tam 
mistrzostwa świata. Jedzie już do tej miejscowości w czwartek 
Burrows, który zaoferował mi przetransportowanie mojego sprzętu. 
To przykład przyjacielskich stosunków, mimo że jesteśmy 
rywalami. Skorzystałem z okazji, dlatego musiałem zakończyć 
start w tych regatach, które od samego początku traktowałem 
treningowo" - powiedział Kusznierewicz.
#005032
Andrzej Gołota zajmuje dziesiąte miejsce w wadze ciężkiej 
rankingu World Boxing Council ogłoszonym na kwiecień 2000 r. 
Mistrzem świata w tej klasyfikacji jest brytyjski pięściarz 
Lennox Lewis.
#005033
6 maja odbędzie się milenijna pielgrzymka sportowców do 
Kalwarii Zebrzydowskiej. Do uczestnictwa w niej ks. kardynał 
Franciszek Macharski, metropolita krakowski, zaprasza 
wszystkich, którzy w jakikolwiek sposób związani są ze sportem. 
#005034
Rumuński minister sportu oznajmił, że stadion Farul w Konstancy 
nad Morzem Czarnym otrzyma imię znanego piłkarskiego 
internacjonała Gheorghe Hagiego. 
#005035
Amerykański tenisista Andre Agassi został uznany najlepszym 
graczem ATP 1999 roku. Przez poprzednich sześć lat tytuł ten 
zdobywał jego rodak Pete Sampras.
#005036
Do pogromu faworytów doszło w meczach drugiej rundy turnieju 
tenisistów w Monte Carlo (pula nagród 2,95 mln dol.). Słowak 
Dominik Hrbaty pokonał rozstawionego z nr 1 Rosjanina Jewgienija 
Kafielnikowa 6:3, 5:7, 6:4.
#005037
Dziewięciokrotna mistrzyni Wimbledonu - Martina Navratilova 
(USA), wraca - po sześcioletniej przerwie - na kort.
#005038
Kibice ponownie emocjonują się propozycją utworzenia 
europejskiej superligi, w której zagrałyby najlepsze zespoły 
klubowe. Do stworzenia cyklu takich piłkarskich rozgrywek 
przymierza się Telefonica - hiszpański potentat na rynku mediów. 
#005039
Czołowi australijscy sportowcy i muzycy nagrali utwór "Carry 
the Flame", który będzie hymnem sztafety niosącej ogień 
olimpijski do Sydney.
#005040
Urząd Imigracyjny w Australii planuje wprowadzenie sankcji dla 
wszystkich, którzy w czasie igrzysk olimpijskich nielegalnie 
przedostaną się na terytorium kraju i poproszą o azyl - 
poinformowali przedstawiciele rządu. 
#005041
Piłkarze występujący w zawodowych ligach w Anglii opowiedzieli 
się w większości za ograniczeniem liczby obcokrajowców w ich 
klubach. 
#005042
Coraz bardziej niepokojące rozmiary przybiera zjawisko przemocy 
na stadionach piłkarskich w Rosji. Istnieje obawa, że mimo 
zdecydowanych działań narodowych służb bezpieczeństwa sytuacja 
może wymknąć się spod kontroli. 
#005043
Lennox Lewis uważa się nadal za niekwestionowanego mistrza 
świata mimo wyroku sądu federalnego USA, pozbawiającego go 
tytułu mistrza świata boksu profesjonalnego w wersji WBA, jeśli 
nie stanie do walki z wyznaczonym przeciwnikiem. 
#005044
Pozostajemy w ciepłej masie powietrza pochodzenia 
zwrotnikowego. Ciśnienie rośnie. Dziś w południe w 
Warszawie: 1000 hPa. Słonecznie, tylko w pasie dzielnic 
centralnych - od Zatoki Gdańskiej przez Mazowsze po Śląsk - po 
południu możliwe burze. Temp. maks. od 20 st. na Pomorzu 
Zachodnim do 25 st. w Małopolsce. Wiatr słaby.
#005045
Podczas mszy św. odprawionej w Wielki Czwartek w archikatedrze 
warszawskiej prymas Polski kard. Józef Glemp umył nogi dwunastu 
starcom ze stołecznych parafii. Ks. infułat Stanisław Kur, 
nawiązując w homilii do umycia nóg apostołom przez Chrystusa 
podczas Ostatniej Wieczerzy, podkreślił, że przez ten gest 
Chrystus ogłosił przykazanie braterskiej miłości.
Podczas wcześniejszej mszy świętej w archikatedrze warszawskiej 
św. Jana Chrzciciela Glemp podkreślił, że kapłani "mają nieść 
posłannictwo ducha dla zbawienia ludzi", a nie dbać wyłącznie o 
wystrój kościołów. Dodał, że papież podczas ostatniej 
pielgrzymki do Ziemi Świętej uczył, jak odkrywać drogę 
kapłaństwa, którą sam przeszedł podczas pobytu w Ziemi Świętej. 
"Chcemy tą drogą dziś iść, którą przeszedł pierwszy z kapłanów 
Jan Paweł II - następca świętego Piotra" - powiedział. 
#005046
Dowódca sił powietrznych NATO w Europie Północnej (Air North) 
gen. armii Gregory Martin powiedział, że jest pod wrażeniem 
wyszkolenia polskich Wojsk Lotniczych i Obrony Powietrznej.
Martin, który przebywał w Polsce na zaproszenie dowódcy WLOP 
gen. dywizji Andrzeja Dulęby, pochwalił profesjonalizm i 
znajomość angielskiego, w tym specjalistycznej terminologii 
lotniczej, a także dokonaną już modernizację sprzętu sił 
powietrznych. Dodał, że potrzebne są dalsze prace nad 
unowocześnieniem systemów dowodzenia, nawigacji, przesyłu danych 
i uzbrojenia.
#005047
Przywrócenie wojska narodowi, poddanie armii cywilnej kontroli i 
zmiany kadrowe to najważniejsze dokonania ostatnich 10 lat - 
uważają szef MON Janusz Onyszkiewicz i przewodniczący sejmowej 
komisji obrony Bronisław Komorowski którzy wystąpili na wspólnej 
konferencji prasowej z okazji 10. rocznicy objęcia przez nich 
stanowisk w MON. 
"Dyspozycja była krótka - macie zobaczyć, co się dzieje w tej 
czarnej skrzynce i zaproponować rozwiązania" - wspominał 
Komorowski rozmowę z premierem Tadeuszem Mazowieckim. "Notowania 
wojska były złe, wspomnienia stanu wojennego świeże, miałem 
zająć się zmianą tradycji i odbudową wizerunku wojska". 
"Przywróciliśmy polskie wojsko polskiemu narodowi, przecięliśmy 
połączenia z Układu Warszawskiego, dziś armia jest tym, czym być 
powinna - instrumentem polityki państwa" - powiedział 
Onyszkiewicz.
#005048
Zarząd UW nadal nie zajął stanowiska w sprawie wyborów 
prezydenckich. Wariant zakładający poparcie kandydatury Mariana 
Krzaklewskiego wydaje się nieprawdopodobny. Do startu w wyborach 
namawiano szefa UW Leszka Balcerowicza, ale podtrzymuje on odmowę 
kandydowania. Zarząd zbierze się ponownie w najbliższy wtorek, 
dzień przed Radą Krajową, która podejmie ostateczną decyzję w 
sprawie wyborów prezydenckich. Zarząd ma przedstawić Radzie 
stanowisko. Członkowie Rady mogą kierować się nim, mogą także 
zgłaszać własne propozycje. 
Według wiceszefa klubu UW Kazimierza Szczygielskiego unici 
jeszcze raz rozważyli wszystkie warianty: wskazanie własnego 
kandydata, poparcie kandydatury Andrzeja Olechowskiego lub też 
niewystawianie nikogo. I wszystkie te scenariusze - jak 
powiedział - są możliwe. 
#005049
Niemal połowa (44,24 proc.) przedsiębiorców zrzeszonych w 
Business Centre Club (BCC) poparłaby w wyborach prezydenckich 
Andrzeja Olechowskiego - poinformował prezes BCC Marek 
Goliszewski. Taki jest wynik ankiety, którą BCC przeprowadził 
wśród swoich członków w marcu tego roku. Skierowano ją do 
wszystkich 1874 członków BCC z 1037 firm.
#005050
Prezydent Warszawy Paweł Piskorski oświadczył, że przejął 
obowiązki burmistrza i Zarządu największej warszawskiej gminy, 
Gminy Centrum. Oznacza to, że urzędnicy będą wydawać decyzje 
administracyjne na podstawie jego upoważnienia.
Posunięcie Piskorskiego jest związane z decyzją wojewody 
mazowieckiego Antoniego Pietkiewicza, zawieszającą uchwały o 
wyborze nowego Zarządu Gminy Centrum. Wojewoda uważa, że sesję 
Rady Gminy, na której wybrano Jana Wieteskę (SLD) na burmistrza, 
zwołano niezgodnie z prawem i dlatego burmistrzem jest nadal 
Paweł Piskorski z UW.
Rada Gminy Centrum zwróciła się ze skargą na działalność 
wojewody do premiera. Zdaniem Rady, wojewoda nie uzasadnił 
swojej decyzji o zawieszeniu jej uchwał. 
#005051
Zdaniem Polskiej Organizacji Pracodawców Osób Niepełnosprawnych 
nowe przepisy podatkowe dla zakładów pracy chronionej 
spowodowały znaczne zmniejszenie liczby miejsc pracy dla 
inwalidów.
"W 2000 roku przewiduje się utworzenie jedynie 3,4 tys. nowych 
miejsc pracy dla osób niepełnosprawnych na wolnym rynku pracy" - 
napisał przewodniczący POPON Narcyz Janas w oświadczeniu, 
przesłanym PAP. Jego zdaniem kiedy obowiązywały ulgi podatkowe 
dla zakładów pracy chronionej, rocznie powstawało ok. 30 tys. 
miejsc pracy dla niepełnosprawnych. 
#005052
Zdecydowana większość Polaków kultywuje Wielkanocne tradycje. Aż 
95 proc. dzieli się w tych dniach z rodziną święconym jajkiem. 
Niemal tyle samo (94 proc.) chodzi do kościoła ze "święconką" - 
wynika z najnowszego sondażu Demoskopu.
Według tych badań z przywileju zabawy w lany poniedziałek 
korzysta 84 proc. ankietowanych. W 3/4 gospodarstw domowych (76 
proc.) przy okazji Świąt Wielkanocnych piecze się babki lub 
mazurki, a 69 proc. badanych przyznało, że w ich domach maluje 
się pisanki. Natomiast na rezurekcję w Wielką Niedzielę chodzi 
69 proc. Polaków.
Niemal 3/4 ankietowanych (73 proc.) zadeklarowało, że 
świąteczny czas zamierza spędzić na świeżym powietrzu: na 
spacerach i krótkich wycieczkach. 6 proc. zamierza pójść do 
kina, teatru lub na koncert. Na wypoczynek poza miejscem swego 
zamieszkania wybiera się tylko 16 proc. Polaków, a 8 proc. 
Polaków będzie w tym dniu pracować zawodowo.
#005053
Prezydent Czeczenii Asłan Maschadow poinformował gazetę 
"Kommiersant", że wydał rozkaz wstrzymania ognia jako dowód 
swoich wysiłków na rzecz rozpoczęcia z Moskwą rozmów pokojowych.
W wywiadzie, który ukaże się w piątek, Maschadow ponadto 
powiedział, że nakazał uwolnienie wszystkich rosyjskich jeńców, i 
podkreślił, że kontroluje siły czeczeńskie w republice.
Władze rosyjskie zapowiedziały, że rozpoczną rozmowy pokojowe z 
rebeliantami czeczeńskimi tylko w przypadku złożenia przez nich 
broni i wydania dowódców. Nie wierzą we władzę Maschadowa nad 
wszystkimi oddziałami czeczeńskimi.  
#005054
Trójka przedstawicieli Unii Europejskiej udała się z wizytą na 
Północny Kaukaz, w tym do Czeczenii - podają rosyjskie media.
Delegacja, która odwiedza najpierw stolicę północnej 
Osetii - Władykaukazu, jest raczej niskiego szczebla. W jej 
skład wchodzi przedstawiciel Komisji Europejskiej w Rosji oraz 
ambasadorowie Portugalii, obecnej przewodniczącej UE, i Francji, 
która po niej obejmie przewodnictwo.  
Wyjazd "minitrojki" jest wynikiem rozmów, które niedawno w 
Moskwie przeprowadzili z rosyjskim prezydentem Władimirem Putinem 
przedstawiciele Unii Europejskiej - portugalski minister spraw 
zagranicznych Jamie Gama i wysoki przedstawiciel UE ds. polityki 
zagranicznej i bezpieczeństwa Javier Solana. 
#005055
W swym corocznym orędziu o stanie państwa prezydent Litwy Valdas 
Adamkus skrytykował sytuację wewnętrzną kraju, a za jedyne 
osiągnięcie Litwy uznał zaproszenie jej do negocjacji z UE.
W orędziu, wygłoszonym na forum Sejmu, prezydent potępił także 
kultywowanie przesądów społecznych, w tym antysemityzmu.  
"Gospodarka litewska, chociaż poniosła straty, zdała egzamin z 
kryzysu rosyjskiego. Niestety egzaminu tego nie zdały władze 
państwa. Nie potrafiliśmy w ubiegłym roku opracować 
realistycznego budżetu, ani na czas go skorygować" - 
stwierdził prezydent.
#005056
W sobotę na Białorusi odbędzie się subotnik - dzień pracy 
społecznej obywateli na rzecz państwa. Znana jeszcze z czasów 
ZSRR tradycja w tym roku nie będzie dobrowolną akcją, lecz 
obowiązkowym dodatkowym dniem pracy.
W subotniku mają wziąć udział wszyscy: albo pracując na swoim 
codziennym stanowisku pracy, albo uczestnicząc w pracach 
porządkowych w swoim mieście czy wsi, albo wpłacając do 
państwowej kasy równowartość dziennego zarobku.
Przeciwko "przymusowym pracom społecznym" ostro wystąpił 
niezależny Białoruski Wolny Związek Zawodowy (BWZZ). 
#005057
Słowacka prokuratura postawiła byłemu premierowi Vladimirowi 
Mecziarowi zarzuty nadużycia władzy oraz sprzeniewierzenia 
funduszy państwowych, za co grozi od trzech do 10 lat więzienia -
podała policja.
Mecziar, który konsekwentnie lekceważył kolejne wezwania władz 
śledczych na przesłuchania, został w czwartek rano zabrany przez 
policyjnych komandosów ze swego domu w Trenczyńskich Teplicach 
do Bratysławy.  W kilka godzin później, po złożeniu zeznań, 
odzyskał wolność.
#005058
Czeskie ministerstwo spraw wewnętrznych odmówiło rejestracji 
nowej partii politycznej - Sojuszu Narodowo-Społecznego, który 
tworzą zwolennicy ugrupowań skrajnej prawicy. 
Wśród organizatorów nowej partii jest m.in. Sojusz Narodowy, 
który w Pradze organizował wiece poparcia dla lidera 
austriackich prawicowych radykałów Joerga Haidera.
#005059
Rumunia zwiększy wydatki na resort obrony z 710 mln dolarów w 
tym roku do 1,19 mld dolarów do roku 2007, co pozwoli jej armii 
dostosować się do standardów NATO - podały źródła rządowe.
Decyzja o zwiększeniu nakładów na obronę jest częścią nowej 
strategii wojskowej, przyjętej przez rumuński rząd. Strategia ta, 
opracowana przez ministerstwo obrony, zakłada redukcję 
liczebności armii ze 180 tysięcy do 112 tysięcy żołnierzy i 
25 tysięcy pracowników cywilnych. 
#005060
W Watykanie zaczęły się uroczystości Triduum Paschalnego, 
upamiętniające męczeństwo, śmierć i zmartwychwstanie Chrystusa.
W Wielki Czwartek wieczorem papież Jan Paweł II celebrował mszę 
na pamiątkę Ostatniej Wieczerzy, kiedy to Chrystus ustanowił 
sakrament eucharystii. Msza, połączona z tradycyjnym obrządkiem 
mycia nóg 12 kapłanom, odbyła się w bazylice watykańskiej.
#005061
Centrolewicowa większość wybierze ministra skarbu Giuliano Amato 
na nowego szefa rządu, po Massimo D'Alemie, który podał się do 
dymisji - powiedział Enrico Boselli - przywódca włoskich 
socjalistów (PSI).
#005062
Kanclerz Wolfgang Schuessel potwierdził duże znaczenie 
członkostwa Austrii w Unii Europejskiej - dzień po tym, jak 
przywódca skrajnej prawicy austriackiej Joerg Haider zagroził 
wystąpieniem kraju z UE.
#005063
Długoletni przywódca Turków cypryjskich Rauf Denktash został 
ogłoszony zwycięzcą w wyborach prezydenta Republiki Tureckiej 
Cypru Północnego. Stanowisko to obejmie na kolejną kadencję. 
#005064
Podczas czwartkowej sesji Giełdy Papierów Wartościowych spadł 
kurs akcji 121 spółek, 61 wzrósł, a 38 nie zmienił się, w tym na 
rynku NFI spadła cena akcji ośmiu funduszy, czterech wzrosła, a 
dwóch nie zmieniła się. Indeks rynku podstawowego WIG spadł o 
3,1 proc. do 19.041,7 pkt. 
#005065
Ostatnia sesja tego tygodnia przyniosła kontynuację trendu 
spadkowego, uważa Marek Pokrywka, makler DM BOŚ. 
Spośród indeksów branżowych najwięcej, bo 5 proc., stracił WIG- 
teleinformatyczny. "Cały czas trwa wyprzedaż akcji firm z branży 
nowej technologii" - powiedział makler. Jego zdaniem po 
czwartkowym spadku, WIG 20 znalazł się na górnej linii kanału 
wzrostowego, który został zapoczątkowany w październiku 1998 
roku. Według maklera, odwrócenie rozpoczętego w końcu marca 
trendu spadkowego nastąpi z poziomu niższego niż czwartkowa 
wartość WIG 20. "Sądzę, że takim poziomem może być wartość WIG 
20 w granicach 1.800 pkt" - powiedział. 
#005066
Według analityków przez najbliższe kilka tygodni sytuacja na 
giełdzie będzie stabilna, choć możliwe będą niewielkie wahania 
indeksów. Duży wpływ na warszawski parkiet będą miały dalsze 
informacje o makroekonomii naszego kraju. 
Poprawy sytuacji analitycy spodziewają się dopiero za kilka 
miesięcy. Niektórzy z nich widzą taką możliwość jeszcze przed 
wakacjami. Inni prognozują, że giełda wróci do dawnej formy 
dopiero w drugiej połowie roku.
#005067
Komitet Ekonomiczny Rady Ministrów zaakceptował program rozwoju 
handlu wewnętrznego do 2003 roku.
#005068
Ministerstwo Finansów zaoferuje podczas majowych przetargów 
obligacje o łącznej wartości 2,7 mld zł, a w czerwcu o wartości 
2,4 mld zł. 
#005069
Podczas czwartkowego przetargu Ministerstwo Finansów sprzedało 
całą oferowaną pulę o wartości 600 mln zł. Banki zgłosiły popyt w 
wysokości 1 mld 236,78 mln zł.
#005070
W porównaniu z pierwszym kwartałem 1999 roku w trzech 
pierwszych miesiącach 2000 roku sprzedaż samochodów osobowych w 
Polsce spadła o 6,17 proc. Od stycznia do marca 2000 roku 
sprzedano w Polsce 139.066 nowych samochodów osobowych. 
Natomiast w tym samym okresie ubiegłego roku było to 148.209. 
#005071
Wynik finansowy netto firm ubezpieczeniowych wzrósł w 1999 
roku do 497,1 mln zł z 472,99 mln zł w 1998 roku. Strata netto 
tych ubezpieczycieli, którzy ponieśli stratę, wzrosła w 1999 
roku do 921,1 mln zł z 679,8 mln zł w 1998 roku. 
#005072
Dziewięć firm zainwestuje 35,5 mln zł w Kamiennogórskiej 
Specjalnej Strefie Ekonomicznej Małej Przedsiębiorczości. 
#005073
Minister Skarbu Państwa Emil Wąsacz przekazał Polskiej 
Organizacji Turystycznej, reprezentowanej przez prezesa Gwidona 
Wójcika, akcje Polskiej Agencji Rozwoju Turystyki SA.
#005074
W ubiegłym roku wartość obrotów handlowych Polski z Indiami 
wyniosła 245 mln USD i była wyższa o 45 mln dolarów niż w 1998 
roku. 
#005075
Ponad połowa ankietowanych w kwietniu przez Pentor Polaków
(53 proc.) ocenia obecną sytuację ekonomiczną kraju jako złą.
12 proc. uważa, że jest ona dobra. Jedna trzecia (36 proc.) 
nie ma zdania. 
#005076
Niektóre z projektów ustaw, które znajdują się w Sejmie, po 
wprowadzeniu w życie mogą zagrozić rozwojowi polskiej 
przedsiębiorczości - uważają przedstawiciele Business Centre 
Club. 
#005077
Paweł Narożny, dotychczasowy doradca wicepremiera Leszka 
Balcerowicza, został nowym rzecznikiem prasowym ministra 
finansów. 
#005078
Alpinus, producent i sprzedawca sprzętu sportowego, wpłacił 
ponad 108 tys. zł do budżetu państwa, gdyż sprzedawał niemieckie 
kuchenki i lampki bez wymaganego polskim prawem certyfikatu 
bezpieczeństwa. 
#005079
USA chcą, aby rząd polski wysunął kandydaturę wicepremiera 
Leszka Balcerowicza na prezesa Europejskiego Banku Odbudowy i 
Rozwoju z siedzibą w Londynie. Dotychczasowy prezes EBOR-u Horst 
Koehler od środy pełni funkcję szefa MFW.
#005080
Plakat polskiego ilustratora i grafika, zdobywcy wielu 
prestiżowych nagród - Rafała Olbińskiego - będzie promował 
udział Polski na rozpoczynającej się 1 czerwca Światowej 
Wystawie EXPO 2000 w Hanowerze.
"Mam nadzieję, że plakat ten nie będzie skandalem obyczajowym" 
zażartował na pokazie plakatu w warszawskim Salonie 101 
Olbiński, artysta znany z kontrowersyjnych prac. 
Plakat Olbińskiego zawiera polski motyw: z równinnego, sielskiego 
krajobrazu wyłania się biało-czerwona latarnia, która swym 
blaskiem rozświetla wszechświat. Chmury, będące tłem obrazu, 
układają się w kształty kontynentów. Praca Olbińskiego ma być 
wprowadzeniem do prezentacji kulturalnego, naukowego i 
gospodarczego dorobku Polski. 
#005081
Koncert oratoryjny "Chrystus na Górze Oliwnej" Ludwika van 
Beethovena zaprezentowali w Kościele Garnizonowym filharmonicy 
kaliscy. 
#005082
Kathleen Battle, wielka dama światowej sceny operowej, 
przyjedzie do Polski. 26 kwietnia zaśpiewa w warszawskim Teatrze 
Wielkim-Operze Narodowej utwory Mozarta, Schuberta, 
Donizettiego, Johanna Straussa i Franza Lehara.
#005083
Andrzej Wajda i Krzysztof Krauze - twórcy najlepszych filmów 
polskich 1999 roku oraz Lars von Trier - reżyser najlepszego 
filmu zagranicznego ubiegłego roku zostali laureatami "Złotych 
Taśm".
#005084
Na tegorocznym festiwalu filmowym w Cannes Polskę reprezentować 
będzie film "Wniebowstąpienie" Małgorzaty Szumowskiej. 
#005085
Prezydent Aleksander Kwaśniewski odznaczył felietonistę 
tygodnika "Polityka" Ludwika Stommę Krzyżem Kawalerskim Orderu 
Odrodzenia Polski "za wybitne zasługi w pracy dziennikarskiej i 
publicystycznej".
#005086
W nowojorskim Muzeum Guggenheima zaprezentowano makietę nowego 
oddziału tej instytucji. Budynek został zaprojektowany przez 
słynnego architekta Franka Gehry, znanego z futurystycznych 
koncepcji.
#005087
W amerykańskiej agencji kosmicznej NASA zaprezentowano pierwsze 
fotografie Ziemi przesłane przez satelitę Terra, znajdującego 
się na orbicie od grudnia 1999 roku.
Według komunikatu NASA, zdjęcia ukazują wzajemne oddziaływanie 
na siebie atmosfery, lądów, oceanów i promieniowania słonecznego. 
Dostarczają wielu ważnych informacji o stanie środowiska 
naturalnego na Ziemi i będą przydatne przy opracowywaniu 
długoterminowych prognoz zmian klimatycznych.
#005088
W rezerwacie Russell w Lafayette, w pobliżu San Francisco, 
zaprezentowano prototyp nowego potężnego radioteleskopu, który 
tworzy siedem anten parabolicznych, zajmujących powierzchnię 
hektara (stąd nazwa radioteleskopu - One Hectar Telescope, w 
skrócie 1hT).
#005089
Nowe freski odkryli polscy archeolodzy w ruinach 
średniowiecznego klasztoru Świętej Trójcy w Dongoli w Sudanie - 
poinformował PAP kierujący badaniami dr Stefan Jakobielski. 
#005090
Milion złotych chce zebrać w tym roku Fundacja na Rzecz 
Uniwersytetu w Białymstoku, zarejestrowana po blisko dwuletnich 
staraniach.
#005091
Brytyjscy i hiszpańscy naukowcy ostrzegają, że palenie w późnych 
latach życia może przyczyniać się do spadku inteligencji w 
podeszłym wieku.
#005092
Tytoniowy potentat R.J.Reynolds Tobacco Co. ogłosił, że 
wypuszcza na rynek papierosy, które rzekomo radykalnie 
zmniejszają ryzyko zachorowania na raka płuc i inne choroby 
nowotworowe związane z paleniem normalnych papierosów.
#005093
Niskotłuszczowa dieta skuteczniej obniża poziom cholesterolu we 
krwi, jeśli uwzględnia produkty zawierające roślinne sterole - 
wynika z badań naukowców Departamentu Rolnictwa USA. 
#005094
Wbrew od dawna ugruntowanym przekonaniom, dieta bogata w błonnik 
nie zmniejsza ryzyka zachorowania na raka jelita grubego - 
wykazały badania, przeprowadzone przez dwa amerykańskie ośrodki 
naukowe.
#005095
Amerykańscy naukowcy wyleczyli szczury z chorą wątrobą, 
pobudzając produkcję płytek krwi dzięki wszczepieniu szpiku 
kostnego.
#005096
Prawie połowa ankietowanych (48 proc.) aprobuje pracę policji, 
ale niewiele mniej (44 proc.) ocenia ją negatywnie - wynika z 
sondażu CBOS. 
Z badań CBOS wynika, że najkorzystniej oceniają policję 
mieszkańcy wsi. Ponad połowa (53 proc.) z nich wystawia jej 
pozytywne oceny. Najkrytyczniej wyrażają się o policji badani z 
największych miast (58 proc. ocen negatywnych).
Zdecydowana większość Polaków (88 proc.) uważa, że policja 
powinna mieć większe niż dotychczas prawo do użycia broni w 
pościgu za uciekającymi przestępcami. 	Wśród przeciwników 
zwiększenia uprawnień policji do używania broni są przede 
wszystkim uczniowie, studenci i osoby z wyższym wykształceniem. 
#005097
Policja uruchomiła specjalny, bezpłatny numer telefonu. Na 0-800-
142-555 mogą dzwonić osoby niezadowolone z pracy policjantów. 
Chodzi zwłaszcza o osoby, od których nie przyjęto zawiadomienia 
o popełnieniu przestępstwa lub którym - po złożeniu takiego 
zawiadomienia - przestępcy grozili domagając się zmiany zeznań. 
#005098
Kary od 2 lat do 1 roku i 8 miesięcy więzienia wymierzył Sąd 
Okręgowy w Warszawie siedmiu kibicom, którzy napadli na 
policjantów przed meczem piłkarskim Polska-Czechy na stadionie 
warszawskiej Legii w kwietniu 1999 r. 
#005099
Na kary po 12 lat więzienia Sąd Okręgowy we Wrocławiu skazał 
dwóch ochroniarzy: 33-letniego Jarosława S. i 39-letniego 
Cezarego S., oskarżonych o kradzież miliona dolarów z konwoju 
bankowego. Pozostałym czterem - oskarżonym o paserstwo -  sąd 
wymierzył niższe kary. 
#005100
7 tysięcy złotych nagrody za pomoc w złapaniu dwóch mężczyzn, 
którzy dotkliwie pobili i okradli fotoreportera "Wieczoru 
Wybrzeża" Wojciecha Lendziona, zaoferowało kilka trójmiejskich 
redakcji.
#005101
Na każdych 147 Amerykanów jeden siedział w zeszłym roku za 
kratkami. Pod względem liczby więźniów w stosunku do liczby 
ludności Stany Zjednoczone wyprzedziły Rosję. Według 
ministerstwa sprawiedliwości USA w zeszłym roku w więzieniach 
amerykańskich kary odbywało 1,86 miliona osób. 
#005102
Cisco, Oracle Poland, Sun Microsystems i RSA Security Inc. 
utworzyły inkubator dla firm związanych z biznesem internetowym. 
"Ci, którzy mają pomysły na biznes w Internecie, napotykają 
mnóstwo barier. Aby je obniżyć, powołaliśmy e-inkubator" - 
Grzegorz Rogaliński z Oracle Polska.
#005103
Nowym lokatorem ogrodu zoologicznego w Gdańsku-Oliwie został 
hipopotam "Józio" z ZOO w Warszawie. Ma przyczynić się do 
powiększeniu stada tych zwierząt na Wybrzeżu. 
Ważący ok. 1,5 tony "Józio" został przywieziony z Warszawy do 
Gdańska ciężarówką. Wyruszyła ona z nietypowym ładunkiem przed 
południem i poruszała się z prędkością ok. 60 km/h. Dotarła do 
gdańskiego ZOO przed godz. 18.00. 
Przyjazd opóźnił się o prawie dwie godziny. "+Józio+ przy 
większej prędkości denerwował się" - tłumaczy opóźnienie 
dyrektor ZOO w Gdańsku-Oliwie, Michał Targowski. Dźwig nie bez 
kłopotów ściągnął z naczepy drewnianą klatkę z nowym lokatorem. 
"Józio" trafił do izolatki na kwarantannę. 
Niebawem jednak przybysz ze stolicy dołączy do dwóch samic: 
"Kiwi" i "Hektorki". "Są dwie +dziewczyny+, w związku z tym 
działając zgodnie z prawami natury trzeba im tego +Józia+ dać" - 
powiedział PAP dyrektor oliwskiego ZOO.
"Józio" dopiero za ok. trzy lata będzie mógł pomóc w
powiększeniu liczby hipopotamów w gdańskim ogrodzie
zoologicznym; obecnie jest jeszcze za młody.
#005104
Ponad 30 Polaków z obwodu wołgogradzkiego w Rosji przyjechało w 
Wielki Czwartek na Wielkanoc do Lublina.
#005105
Zdecydowana większość Polaków kultywuje Wielkanocne tradycje. Aż 
95 proc. dzieli się w tych dniach z rodziną święconym jajkiem. 
Niemal tyle samo (94 proc.) chodzi do kościoła ze "święconką" - 
wynika z najnowszego sondażu Demoskopu.
#005106
Tegoroczne uroczystości Wielkiego Czwartku, rocznicy Ostatniej 
Wieczerzy Jezusa z Apostołami, przebiegały w Jerozolimie przy 
licznym udziale pielgrzymów, przybyłych do Ziemi Świętej z 
okazji Roku Jubileuszowego.
#005107
W Watykanie rozpoczęły się uroczystości Triduum Paschalnego. Do 
Rzymu przyjeżdżają na Święta Wielkanocne pielgrzymi i turyści. 
Spodziewane jest ok. 2 mln osób. Sprzyja im piękna, słoneczna 
pogoda.
#005108
Przepisy trzeba szanować - uznali francuscy biurokraci, 
nakazując zainstalowanie gaśnic przeciwpożarowych w ... 
alpejskich lodowcowych grotach.
#005109
Przedstawiciele władz Kuwejtu i tamtejsi naukowcy spotkają się 
wkrótce w celu ustalenia, czy piwo bezalkoholowe może być nadal 
sprzedawane na terenie tego emiratu - poinformowała kuwejcka 
prasa.
#005110
Niewielka grupa demonstrantów protestująca przeciwko obchodom 
500-lecia odkrycia Brazylii zniszczyła wskazówki wielkiego 
zegara na plaży Copacabana, który odmierzał dni do jubileuszu.
#005111
Egipski kanał satelitarny poświęcony problemom zdrowia, w tym 
m.in. higienie współżycia płciowego i impotencji, które w tym 
islamskim kraju wciąż są tematami tabu, rozpoczął działalność.
#005112
Polska wygrała z Białorusią 2:0 (2:0) w drugim towarzyskim meczu 
reprezentacji piłkarskich do lat 18, rozegranym w Białymstoku. 
Bramki zdobyli Łukasz Pachelski (18) i Bartosz Berlik (40). 
#005113
Piłkarz Gerard Cieślik odebrał akt nadania mu Honorowego 
Obywatelstwa Chorzowa. Niespodziewanie z gratulacjami przyjechał 
na sesję rady miejskiej premier Jerzy Buzek, który został 
honorowym chorzowianinem dwa lata temu. 
#005114
Służby porządkowe szczecińskiej Pogoni są niewystarczająco 
przygotowane do zapewnienia spokoju i porządku na stadionie - 
stwierdza wicewojewoda Zachodniopomorskiego Grzegorz Jankowski w 
piśmie skierowanym do zarządu Pogoni Szczecin. 
#005115
Międzynarodowa Federacja Motorowodna (UIM), po wizytacji obiektu 
nad jeziorem Maltańskim w Poznaniu, przyznała Polsce organizację 
jednej z tegorocznych eliminacji mistrzostw świata Formuły 1.
#005116
Polanica Zdrój, Bytów, Tomaszów Lubelski, Lesko i Szczawno Zdrój 
będą kolejno gospodarzami wyścigów w piątej edycji Żywiec Grand 
Prix w kolarstwie górskim. 
#005117
Anna Graczyk (SKŻ Sopot) zajęła drugie miejsce w klasie Mistral, 
a Dominik Życki (Spójnia Casinos Poland Warszawa) trzecie w 
klasie Finn w 31. żeglarskich regat o Puchar Królowej Hiszpanii, 
które odbywały się na wodach u wybrzeży Majorki. 
#005118
Siatkarze Mostostalu Azoty Kędzierzyn wywalczyli w Gorzowie 
tytuł mistrzów Polski sezonu 1999/2000 wygrywając 3:0 z 
zespołem Stilonu Gorzów. Było to trzecie zwycięstwo Mostostalu w 
rywalizacji play off o złoty medal. 
#005119
Koszykarze Enpol Pogoni Ruda Śląska po wysokim, rewanżowym 
zwycięstwie nad Komfortem Stargard 74:54 zajęli piąte miejsce w 
lidze. Piąta lokata zapewnia Pogoni udział w rozgrywkach o 
Puchar Koraca w sezonie 2000/2001. 
#005120
Niemiec Torsten Schmidt, jako pierwszy kolarz zawodowy w 
historii, zwyciężył po raz drugi z rzędu w wyścigu Dookoła 
Dolnej Saksonii. Czwartkowy etap wygrał Amerykanin Fred 
Rodriguez (USA), a Pior Zarady (MAT Ceresit) zajął 3. miejsce. 
#005121
Włoch Endrio Leoni z grupy Alessi wygrał kolarski klasyk Grand 
Prix Denain (północna Francja). Na mecie trasy o długości 196,2 
km wyprzedził on Norwega Thora Hushovda i swojego rodaka 
Leonardo Guidiego. 
#005122
Grający z numerem ósmym Francuz Cedric Pioline jest najwyżej 
rozstawionym tenisistą, który wystąpi w ćwierćfinale turnieju w 
Monte Carlo (pula nagród 2,95 mln USD). W 1/8 finału Pioline 
wygrał z Czechem Slavą Desedelem 3:6, 7:5, 6:4. 
#005123
Klub niemieckiej Bundesligi SC Freiburg musi zapłacić 75 tysięcy 
marek kary za to, że podczas meczu z Bayernem Monachium rzucona 
przez 16-letniego kibica piłka golfowa zraniła bramkarza gości, 
Olivera Kahna. 
#005124
Władze Rosyjskiej Zawodowej Ligi Piłkarskiej wezwały do zwołania 
narady wszystkich organizacji kierujących rosyjskim futbolem, 
poświęconej problemom bezpieczeństwa na stadionach i wokół nich. 
#005125
Legenda futbolu, Brazylijczyk Pele, został pozwany do sądu przez 
swoją nieślubną córkę, 37-letnią Sandrę Reginę Machado. 
Utrzymuje ona, że w wyniku wieloletniego zaniedbywania jej przez 
ojca doznała szkód moralnych i materialnych i za to żąda 
pieniężnego odszkodowania.
#005126
Romario znów nie został powołany do reprezentacji Brazylii. 
Trener brazylijskiej drużyny narodowej Wanderley Luxemburgo 
pominął tego piłkarza w składzie 18-osobowej kadry na środowy 
mecz z Ekwadorem w eliminacjach mistrzostw świata. 
#005127
Arsenal Londyn i Galatasaray Stambuł zagrają w finale Pucharu UEFA,
który odbędzie się 17 maja w 
Kopenhadze. 
#005128
"Gazzetta dello Sport" poinformowała, że Lazio Rzym kupiło od 
Barcelony brazylijskiego piłkarza Rivaldo za rekordową sumę 48,4 
mln USD. Agent Rivaldo, Josep Maria Minguella zdementował tę
informację.
#005129
Komitet Organizacyjny Igrzysk Olimpijskich w Sydney (SOCOG) 
poinformował, że pochodnia, mająca przenieść święty ogień do 
Australii, zostanie w poniedziałek wystrzelona w kosmos na 
pokładzie statku Space Shuttle Atlantis.
#005130
Hiszpan Jose Maria Servia, jadący autem buggy Schlesser, wygrał 
czwarty etap terenowego rajdu Tunezji, z El Borma do Ksar 
Ghilane, długości 286 km. 
#005131
Rosja wygrała z Czechami 3:1 (0:0, 2:1, 1:0) w towarzyskim meczu 
hokejowym, który został rozegrany został w Pradze.
#005132
Amerykański koszykarz występujący w greckim Arisie Saloniki, Joe 
Arlauckas, został przyłapany na dopingu - ogłosiło krajowe 
laboratorium w Atenach. 
#005133
San Antonio Spurs, Charlotte Hornets i Detroit Pistons jako 
ostatnie zespoły NBA poznały swoje miejsca, z których przystąpią 
do play off. W środę Charles Barkley 6-minutowym występem w 
Houston Rockets zakończył karierę.
#005134
Panathinaikos Ateny w finale Euroligi koszykarzy pokonał 73:67 
(36:26), w hali Pylaja w Salonikach, drużynę Maccabi Tel Awiw. 
(PAP)W meczu o trzecie miejsce Euroligi koszykarzy turecki Efes 
Pilsen Stambuł pokonał w hali Pylaja w Salonikach drużynę FC 
Barcelona 75:69 (41:34).
#005135
Hokeiści Detroit Red Wings wygrywając czwarty mecz z Los 
Angeles Kings jako pierwsi awansowali do drugiej rundy play-off 
zawodowej ligi NHL.
#005136
Słonecznie, tylko na krańcach północno-wschodnich 
kraju możliwe słabe przelotne opady deszczu. Ciepło. Temp. maks. 
od 21 st. na Suwalszczyźnie do 25 st. na Śląsku, tylko na 
środkowym Wybrzeżu około 18 st. Wiatr słaby, zmienny.
Ciśnienie w Warszawie w piątek w południe wyniesie 1005 hPa.
#005137
 Życzymy Państwu przyjemnych, pogodnych Świąt Wielkanocnych
 i z ich okazji wszystkiego najlepszego.
#005138
 Jednocześnie chcielibyśmy serdecznie podziękować
 wszystkim, którzy przesłali życzenia świąteczne
 na nasz adres.
#005139
Z udziałem prymasa Polski kardynała Józefa Glempa odbyła się w 
Wielki Piątek uroczysta liturgia sprawowana w warszawskiej 
archikatedrze św. Jana Chrzciciela. Punktem kulminacyjnym 
było rozważanie męki i śmierci Chrystusa na krzyżu oraz adoracja 
i oddanie czci dla Krzyża Chrystusowego, gdyż krzyż - narzędzie 
śmierci - stał się znakiem zwycięstwa i zbawienia. Hołd krzyżowi 
oddał najpierw prymas Polski, a następnie przedstawiciele 
kapituły archikatedralnej oraz licznie zgromadzeni wierni - 
mieszkańcy stolicy.
#005140
Wieczorem prymas Polski poprowadził staromiejskimi 
ulicami Warszawy wielkopiątkową Drogę Krzyżową, na zakończenie 
której pod Kolumną Zygmunta skierował słowo pasterskie do 
mieszkańców stolicy, a w nim apel o wzajemne przebaczenie.
#005141
Około 5 tys. wiernych przeszło w Wielki Piątek wieczorem ulicami 
Łodzi w pierwszej w historii miasta ekumenicznej Drodze 
Krzyżowej. W procesji wzięli udział przedstawiciele sześciu 
religii chrześcijańskich. Poza katolikami uczestniczyli w niej 
wierni kościołów starokatolickiego mariawitów, 
polskokatolickiego, ewangelicko-reformowanego, ewangelicko-
augsburskiego i ewangelicko-metodystycznego. Rozważania przy 
stacjach Drogi Krzyżowej wygłaszali duchowni wszystkich sześciu 
kościołów. Zorganizowanie ekumenicznej procesji było odpowiedzią 
na apel papieża Jana Pawła II aby w roku jubileuszowym Kościół 
katolicki obchodził święta wspólnie z innymi chrześcijanami.
#005142
Odwołany wiceminister kultury Jacek Weiss poinformował PAP, że 
to on sam złożył rezygnację z zajmowanego stanowiska. Rzecznik 
rządu to potwierdził.
"Premier odwołał mnie na moją własną prośbę". "Złożyłem 
rezygnację ze względu na trudności w dogadaniu się z 
kierownictwem resortu".
Zdymisjonowany wiceminister ma nadzieję, że jego doświadczenie 
zostanie wykorzystane w administracji rządowej.
Jacek Weiss miał odejść ze stanowiska już w końcu ub. roku - 
pozostawał bowiem w konflikcie z poprzednim ministrem kultury 
Andrzejem Zakrzewskim.
#005143
Wg szefa klubu Unii Wolności Jerzego Wierchowicza jego 
ugrupowanie nie jest zainteresowane "dywagacjami o ewentualnych 
zmianach w rządzie". Wierchowicz skomentował w ten sposób w 
rozmowie z PAP informacje prasowe, że niektóre ugrupowania AWS 
dążą do przeprowadzenia przed wyborami prezydenckimi zmian w 
rządzie.
Według piątkowej "Gazety Wyborczej" politycy wchodzących w skład 
AWS ugrupowań SKL, ZChN i PPChD, wobec niemożliwości przekonania 
Mariana Krzaklewskiego do rezygnacji ze startu w wyborach, chcą 
przynajmniej doprowadzić do głębokich zmian rządzie, np. 
zastąpienia premiera Jerzego Buzka marszałkiem Maciejem 
Płażyńskim.
Wierchowicz podkreślił, że UW "z coraz większym niepokojem 
patrzy na wewnętrzne skłócenie AWS".
Przedstawiciele wspomnianych ugrupowań nie potwierdzili wprost, 
że domagają się zmiany rządu i premiera.
#005144
Warszawska Prokuratura Okręgowa rozpocznie na wniosek SLD 
postępowanie sprawdzające "w sprawie zatajenia informacji o 
morderstwie" - powiedziała Julita Sobczyk, rzeczniczka tej 
prokuratury.
W początkach kwietnia poseł AWS Leszek Piotrowski powiedział
w wywiadzie dla "Gazety Wyborczej", że "w przypływie dobrego 
humoru" koordynator służb specjalnych Janusz Pałubicki miał mu 
mówić, iż czytał akta SB, z których wynikało jakoby, iż na 
polecenie SB zabito człowieka, a morderca w nagrodę otrzymał pół 
litra wódki.
Pani Sobczyk podkreśliła, że jest to na razie tylko postępowanie 
sprawdzające. Kończy się ono albo wszczęciem właściwego 
śledztwa, albo jego odmową.
#005145
Naczelny dowódca połączonych sił zbrojnych NATO w Europie, 
generał Wesley Clark, pochwalił dotychczasowe starania Polski, by 
sprostać wymogom Sojuszu. Wg Clarka, który w piątek spotkał się 
z szefem Sztabu Generalnego Wojska Polskiego gen. broni 
Henrykiem Szumskim i dowódcami rodzajów sił zbrojnych, Polska 
jest pełnoprawnym członkiem NATO, ponosi ciężary uczestnictwa i 
korzysta z jego dobrodziejstw. Odbywający trzecią wizytę Clark w 
Polsce (tym razem, w związku z końcem kadencji, pożegnalną) 
chwalił polskich żołnierzy w Bośni i Kosowie i dziękował 
polskiemu rządowi za decyzję o zwiększeniu polskiego kontyngentu 
w Kosowie. Dodał, że konieczne zmiany organizacyjne w polskiej 
armii to proces, który zajmie dziesięciolecia. Potrzeba więcej 
żołnierzy władających angielskim, konieczne są inwestycje w 
telekomunikację. W programie wizyty generała znalazły się także 
spotkania z ministrem obrony Januszem Onyszkiewiczem i 
przewodniczącym sejmowej komisji obrony Bronisławem Komorowskim. 
Generał został też przyjęty przez prezydenta Aleksandra 
Kwaśniewskiego.
#005146
O osiem lat za długo trwała budowa  zakładu karnego i aresztu 
śledczego w Radomiu i kosztowała o ponad połowę więcej niż 
zakładano - wynika z raportu NIK, który przedstawiono 
dziennikarzom. Izba negatywnie oceniła działalność Okręgowego 
Inspektoratu Służby Więziennej w Warszawie, który był 
odpowiedzialny za budowę zakładu. Kontrolerzy zarzucili mu 
wydłużenie czasu budowy, nieprzestrzeganie prawa i 
niedotrzymanie planów inwestycji (wybudowano o 110 miejsc 
więziennych mniej niż zakładano).
#005147
Radni i urzędnicy nie mogą odmówić informacji o swej 
działalności, powołując się na ustawę o ochronie danych 
osobowych - uważa Generalny Inspektor Ochrony Danych Osobowych 
Ewa Kulesza. "Jeżeli ktoś pyta o wysokość diet radnych, to nie 
jest to pytanie o prywatność".
Kulesza twierdzi, że w żadnym z krajów, w którym funkcjonuje 
taka ustawa, nie było problemu z jej nadużywaniem. Tymczasem w 
Polsce urzędy często odmawiają udzielenia informacji, powołując 
się na ochronę danych osobowych. "Popełniają nadużycie, bo 
obywatele mają prawo wiedzieć, na co wydatkowane są publiczne 
pieniądze" - wyjaśniła szefowa GIODO.
Jako przykład podała łódzką gazetę, której odmówiono udzielenia 
informacji o służbowych wyjazdach pracowników jednego z urzędów. 
#005148
W Wielką Sobotę, aż do późnego wieczora, nie odprawia się mszy 
św. - podobnie jak w Wielki Piątek. Jednak bardzo popularny jest 
zwyczaj odwiedzania Grobu Pańskiego w różnych kościołach. Po 
południu święci się pokarmy, a późnym wieczorem rozpoczyna się 
Wigilia Wielkanocna - uroczysta msza, która w Kościele 
katolickim należy już do Niedzieli Zmartwychwstania. Poprzedza 
ją poświęcenie ognia i wody chrzcielnej oraz odnowienie 
przyrzeczeń sakramentu chrztu. Na koniec uroczystości 
Wielkosobotnich rozbrzmiewa uroczyste "Alleluja", a bicie 
dzwonów obwieszcza Zmartwychwstanie Chrystusa.
#005149
Jednym z najstarszych a jednocześnie najpowszechniejszych 
zwyczajów chrześcijańskich związanych z obrzędowością Wielkiego 
Tygodnia jest święcenie pokarmów w Wielką Sobotę. Praktyka ta 
sięga czasów przedchrześcijańskich, choć miała wówczas inny 
przebieg i wymowę. Kościół tak na Zachodzie, jak i na Wschodzie 
przejął i uświęcił niektóre najważniejsze elementy tych 
czynności, przede wszystkim dobór pokarmów.
Na tradycyjny koszyk ze "święconką" składają się gotowane na 
twardo i pomalowane jaja, kromka chleba (rzadziej innego 
pieczywa), kawałki wędlin, figurka baranka z cukru lub ciasta 
oraz - często - owoce, warzywa. Niemal każdy z tych pokarmów ma 
własną symbolikę.
Jajko już w starożytności ucieleśniało żywotne siły 
przyrody, budzącej się na wiosnę. Chrześcijaństwo nadało mu 
głębszy sens, widząc w jajku symbol zmartwychwstania.
Chleb symbolizuje ciało Chrystusa - "chleb żywy, który zstąpił z 
nieba". Natomiast pozostałe dodatki, zwłaszcza mięso, mają 
przypominać o Bożym miłosierdziu wobec ludzi, zmęczonych i 
zgłodniałych w wyniku długiego postu.
Poświęcone pokarmy stawia się na stole wielkanocnym i od 
nich, a w szczególności od jajek, należy rozpoczynać śniadanie  
wielkanocne.
W dawnych wiekach zarówno same przyjęcia, jak i zawartość 
święconki, były niesłychanie okazałe, zwłaszcza na dworach 
szlacheckich i magnackich.
#005150
Sposób obchodzenia Wielkanocy w USA, gdzie ponad 90 procent 
ludności to wyznawcy Chrystusa, niewiele różni się od tego, jak 
celebruje się ją w Polsce i w innych krajach chrześcijańskich.
Msze odprawia się w Wielką Sobotę wieczorem i w niedzielę 
rano; w niektórych kościołach, zwłaszcza na zachodzie i południu 
USA, w niedzielę wcześnie o świcie. Stół w czasie wielkanocnego 
śniadania w niedzielę bogato zastawiony jest potrawami, wśród 
których dominuje szynka, popularna szczególnie na południu, albo 
udziec jagnięcy, co nawiązuje do tradycji Starego Testamentu.    
Wielkanocny symbolem nie jest w USA baranek, lecz królik - 
symbol wiosennej płodności. Niektóre rodziny kupują nawet przed 
świętami królika, aby sprawić niespodziankę dzieciom; wiele tych 
zwierzaków jest potem oddawanych do schronisk. Porzucanymi 
królikami zajmują się specjalne towarzystwa w rodzaju Friends of 
Rabbit (Przyjaciele królika).
W Nowym Jorku odbywa się w niedzielę słynna Parada Wielkanocna. 
Nie jest to wyreżyserowany pochód, jak inne parady w USA, lecz 
raczej swoisty pokaz strojów, przeważnie historycznych, które 
nakłada się na tę okazję i przechodzi Piątą Aleją. Panie 
eksponują szczególnie ozdobne kolorowe kapelusze z XIX wieku.
Polacy w Ameryce starają się obchodzić Wielkanoc tak jak w 
kraju, przygotowując pisanki i dzieląc się jajkiem przy 
świątecznym stole. W niektórych miastach, np. w Waszyngtonie, po 
mszy wielkanocnej organizuje się polonijne pikniki w parkach.
#005151
W piątek późnym popołudniem papież Jan Paweł 
II przewodniczył wielkopiątkowej liturgii Męki Pańskiej w 
bazylice Świętego Piotra. W trakcie nabożeństwa modlitwy 
odmawiano w różnych językach, w tym także po polsku.
Jeszcze wcześniej, tuż po południu, papież przez blisko godzinę 
spowiadał wiernych w konfesjonale bazyliki świętego Piotra. Jan 
Paweł II wysłuchał i rozgrzeszył dziesięcioro penitentów - trzy 
kobiety i siedmiu mężczyzn różnych narodowości. Tradycji 
wielkopiątkowego spowiadania pielgrzymów w głównej świątyni 
katolicyzmu Ojciec Święty jest wierny od 20 lat.
Wieczorem, zgodnie ze zwyczajem, wprowadzonym w 1964 przez 
Pawła VI, Jan Paweł II poprowadził nabożeństwo Drogi Krzyżowej w 
rzymskim Koloseum.
W trakcie nabożeństwa na każdej z 14 stacji odczytuje się 
rozważania na temat Męki Pańskiej. Tym razem, ze względu na 
Rok Jubileuszowy 2000, napisał je sam Ojciec Święty. Zwykle 
papież prosi o przygotowanie tych rozważań cenione przez siebie 
osobistości duchowne i świeckie, wśród których bywają również 
chrześcijanie niekatoliccy.   
Setki wiernych uczestniczyły w procesji historyczną 
Drogą Krzyżową, prowadzącą przez jerozolimskie Stare Miasto do 
bazyliki Grobu Świętego, gdzie tradycja lokuje miejsce Męki 
Pańskiej i pochówku Chrystusa. Procesję prowadził łaciński 
patriarcha Jerozolimy, arcybiskup Michel Sabbah w asyście 
zakonników franciszkańskich.
Na całej trasie Drogi Krzyżowej (po łacinie Via Dolorosa - 
Droga Bolesna) rozstawieni byli liczni izraelscy policjanci i 
żołnierze, czuwający nad bezpieczeństwem wiernych. 
Droga Krzyżowa, obejmująca 14 stacji, upamiętnia przejście 
Jezusa Chrystusa z krzyżem ulicami Jerozolimy z pretorium (gdzie 
Piłat wydał wyrok) do niewysokiego wzniesienia poza murami 
miejskimi, zwanego Golgotą czyli Czaszką (bądź z łacińska 
Kalwarią). Nazwa ta pochodzi przypuszczalnie od okolicznych 
skał, które przypominają ludzkie czaszki.
Na Filipinach - jedynym kraju azjatyckim o większości 
katolickiej - odbyły się, jak co roku w Wielki Piątek, ludowe 
przedstawienia Męki Pańskiej, w trakcie których ochotnicy dają 
się przybijać gwoździami do krzyży. Widowiska te, traktowane 
przez władze kościelne z rezerwą, przekształcają się coraz 
bardziej w komercyjne imprezy dla turystów.
Co najmniej 52 osoby odniosły obrażenia wskutek paniki, która 
wybuchła podczas procesji wielkopiątkowej w 
południowohiszpańskiej Sewilli. Według naocznych świadków, cała 
sytuacja została sprowokowana przez grupki młodych awanturników, 
którzy rozpuszczali fałszywe pogłoski.
Tradycyjnej porannej procesji w Wielki Piątek na ulicach Sewilli 
przyglądało się ok. 600 tysięcy osób. Myśląc, że procesja 
została zaatakowana przez uzbrojonych bandytów, ludzie zaczęli w 
panice uciekać, tratując po drodze innych.
#005152
Prezydent Włoch Carlo Azeglio Ciampi powierzył Giuliano Amato 
misję tworzenia nowego rządu. Amato wywodzi się z partii 
socjalistycznej. Uchodzi za zrównoważonego polityka i dobrego 
negocjatora, choć zazwyczaj trzyma się na uboczu. Obecnie 
minister skarbu był już premierem Włoch w latach 1992-93. 
Stawił wówczas czoła kryzysowi finansowemu i dewaluacji lira, 
musiał też zmagać się ze skutkami wielkiej afery korupcyjnej - 
Tangentopoli, która doprowadziła do upadku  włoskiej chadecji. 
Centroprawica - zwyciężczyni niedzielnych wyborów regionalnych, 
domagała się rozwiązania parlamentu i rozpisania wyborów na 18 
czerwca. Decyzja prezydenta była jednak łatwa do przewidzenia. 
Ciampi nie chciał nowych wyborów przed referendum konstytucyjnym 
- 21 maja. Za miesiąc Włosi wypowiedzą się w sprawie reformy 
systemu wyborczego. Ma ona polegać na zniesieniu pozostałości 
systemu proporcjonalnego, a zatem ograniczeniu liczby partii 
wchodzących do parlamentu. Jeśli Włosi opowiedzą się za reformą, 
być może uda się ustabilizować włoską scenę polityczną. Od 
zakończenia wojny Włosi mieli już 57 rządów.
#005153
Izba niższa rosyjskiego parlamentu - Duma Państwowa, 
ratyfikowała międzynarodowy traktat o zakazie prób z bronią 
jądrową (CTBT). Za ratyfikacją głosowało 298 deputowanych, 74 
było przeciw, a trzech wstrzymało się od głosu. Imienna lista 
głosujących pozostanie jednak tajemnicą, podobnie jak i treść 
debaty parlamentarnej, która odbyła się przy drzwiach 
zamkniętych. Tydzień temu Duma ratyfikowała rosyjsko-amerykański 
układ START-2 o redukcji strategicznej broni jądrowej. Obie 
decyzje parlamentu obserwatorzy uważają za wsparcie dla dążeń 
prezydenta Władimira Putina do redukcji arsenałów nuklearnych. 
Rosyjskie władze starają się zapobiec nowemu wyścigowi zbrojeń, 
którego - jak same przyznają - nie mogłyby wygrać.
CTBT podpisało ponad 150 krajów, ale ratyfikowały go dotąd tylko 
52. Rosja podpisała traktat we wrześniu 1996 roku, ale prób 
jądrowych nie przeprowadza od października 1990 roku.
Amerykański Senat 13 października ubiegłego roku odmówił 
ratyfikowania układu. Po piątkowym głosowaniu w Dumie deputowani 
mówili o "moralnej przewadze" Rosji nad Stanami Zjednoczonymi i 
o szansach Moskwy na przejęcie inicjatywy w rozmowach 
rozbrojeniowych.
#005154
zgodnie z którą Rosja może jako pierwsza użyć broni jądrowej. 
Doktryna przewiduje jednak, że użycie broni jądrowej jest 
możliwe tylko w przypadku poważnego zagrożenia dla 
bezpieczeństwa Rosji. Na posiedzeniu obecny był prezydent-elekt 
Władimir Putin, który zapowiedział, że niezwłocznie podpisze 
przyjęty przez Radę dokument. Sam tekst jeszcze nie został w 
całości opublikowany.
#005155
Władimir Putin zaproponował przywódcy Czeczenii Asłanowi 
Maschadowowi skorzystanie z amnestii dla bojowników 
czeczeńskich, zaznaczając, że Maschadow jest przestępcą, który 
wydaje się cierpieć na "polityczną impotencję".
Putin odpowiedział w ten sposób na czwartkową, jednostronną 
ofertę Asłana Maschadowa, który - jak podaje dziennik 
"Kommiersant" - nieoczekiwanie zakomunikował, że rozkazał swoim 
oddziałom rozpoczęcie wprowadzania w życie zawieszenia broni z 
wojskami rosyjskimi jako część planu pokojowego zaproponowanego 
Moskwie.
#005156
Rosyjskie ministerstwo ds. prasy wystosowało ostrzeżenie wobec 
dziennika "Kommiersant" za opublikowanie wywiadu z prezydentem 
Czeczenii Asłanem Maschadowem. Ministerstwo oceniło, że 
wydrukowany na pierwszej stronie wywiad narusza prawo prasowe i 
ustawę o terroryzmie. Zastrzegło jednak, że gazeta 
prawdopodobnie nie zostanie pozwana do sądu. Redaktor 
"Kommiersanta", Kirił Charatian twierdzi, że dziennik  nie 
naruszył żadnej ustawy i jest gotów odwoływać się w razie 
potrzeby od decyzji ministerstwa.
Rosyjska ustawa o terroryzmie zabrania publikowania materiałów, 
które mogą być uznane za terrorystyczną propagandę. Jakkolwiek 
Moskwa nazywa czeczeńskich separatystów "terrorystami", władze 
zazwyczaj wstrzymują się przed karaniem mediów za rozmowy z nimi.
#005157
Władimir Putin zapowiedział, że armia rosyjska w razie potrzeby 
przyjdzie z pomocą Białorusi. Wykluczył jednak powołanie jednego 
dowództwa wspólnej grupy wojsk, która ma być utworzona. "Jeśli 
białoruskie siły zbrojne z jakichś przyczyn będą potrzebować 
wsparcia odpowiednich struktur wojskowych Rosji, to je 
otrzymają" - zadeklarował Putin na konferencji prasowej. 
Potwierdził, że planowana wspólna grupa wojsk rzeczywiście 
będzie liczyć ok. 300 tys. ludzi. Ale nie będzie miała wspólnego 
dowództwa, wojska obu stron będą podlegać każde własnemu 
ministerstwu obrony.
#005158
Ponad trzy godziny trwało spotkanie prezydenta USA Billa 
Clintona z palestyńskim przywódcą Jaserem Arafatem w Białym 
Domu. Clinton obiecał swemu gościowi dalsze działania USA na 
rzecz przełamania impasu w bliskowschodnich rokowaniach 
pokojowych. Tydzień wcześniej złożył identyczną obietnicę innemu 
rozmówcy w Białym Domu - premierowi Izraela Ehudowi Barakowi.
"Rozmowa Clintona z Arafatem oznacza początek nowej fazy w tym 
procesie" - powiedział rzecznik amerykańskiego prezydenta, 
dodając, że Stany Zjednoczone są przygotowane do odegrania 
"bardziej aktywnej" roli w działaniach na rzecz zapewnienia 
trwałego pokoju na Bliskim Wschodzie.
Toczące się od dwóch miesięcy w USA negocjacje między Izraelem a 
Palestyńczykami mają doprowadzić do zawarcia w maju ramowego 
porozumienia w najtrudniejszych sprawach, jak granice przyszłej 
palestyńskiej struktury państwowej, los uchodźców palestyńskich 
i status Jerozolimy. Obie strony chcą, by miasto to było ich 
stolicą.
#005159
Przywódcy RPA, Namibii i Mozambiku poparli w piątek prezydenta 
Zimbabwe, Roberta Mugabe, i zażądali, aby kraje zachodnie 
sfinansowały program redystrybucji ziemi w tym kraju i tą drogą 
uśmierzyły narastający tam kryzys.
Prezydent Mozambiku Joaquim Chissano powiedział reporterom po 
rozmowach z Mugabe, że rządy krajów zachodnich powinny spełnić 
obietnice poczynione w roku 1998 i dostarczyć funduszy na wykup 
ziemi od białych farmerów w Zimbabwe. Stanowią oni niecały jeden 
procent ludności kraju, ale gospodarują na 70 procentach jego 
najlepszej ziemi uprawnej.
Biali farmerzy są potomkami kolonizatorów brytyjskich. Zimbabwe 
uzyskało niepodległość w roku 1980.
Prezydenci czterech krajów południowoafrykańskich obradowali w 
piątek w Victoria Falls, miejscowości wypoczynkowej przy 
słynnych Wodospadach Wiktorii.
#005160
Około dwóch i pół tysiąca zwolenników byłego premiera Słowacji 
Vladimira Mecziara protestowało w Bratysławie przeciwko objęciu 
go śledztwem pod zarzutem nadużywania władzy. Mecziar, 
odmawiający dotąd stawienia się przed wymiarem sprawiedliwości, 
został w czwartek przesłuchany w Bratysławie, dokąd przewieźli 
go z miejsca zamieszkania w Trenczańskich Teplicach uzbrojeni 
komandosi policyjni. W kilka godzin później, po złożeniu zeznań, 
były premier odzyskał wolność.
#005161
Prezydent USA Bill Clinton po raz pierwszy publicznie poparł 
przekazanie Eliana Gonzaleza ojcu, co potwierdziło, że 
administracja postanowiła przełamać impas w ciągnącej się od 
pięciu miesięcy sprawie. Clinton, który poprzednio unikał 
jednoznacznego zadeklarowania się po jednej ze stron sporu, 
oświadczył, że Juan Gonzalez "powinien być jak najszybciej 
połączony ze swoim synem", ponieważ "takie jest prawo".
Federalne organa ścigania USA przygotowują akcję odebrania 
Eliana Gonzaleza rodzinie w Miami i przekazania go jego ojcu - 
poinformowali przedstawiciele władz. Może to nastąpić już w 
połowie przyszłego tygodnia. 
#005162
Rosyjski biznesmen Anatolij Bykow, zwany "aluminiowym magnatem", 
został wydany Rosji przez Węgry. W piątek powrócił do kraju, 
gdzie jest poszukiwany pod zarzutem prania pieniędzy i 
współudziału w morderstwie. Bykow, były prezes drugiej pod 
względem wielkości rosyjskiej huty aluminium w Krasnojarsku, 
został zatrzymany w listopadzie zeszłego roku na wniosek 
Interpolu. Węgrzy aresztowali go podczas próby wjazdu z 
Jugosławii, później zaś odrzucili jego wniosek o status uchodźcy.
"Aluminiowy magnat" zaprzecza wszystkim zarzutom. Twierdzi, że 
oskarżenia są motywowane politycznie.
#005163
Od 25 kwietnia Rafineria Gdańska podnosi ceny benzyn o 50 zł 
na tonie, a oleju napędowego o 80 zł na tonie.
#005164
Podaż pieniądza wzrosła w pierwszej dekadzie kwietnia o 0,6 
proc., czyli o 1 mld 480,1 mln zł, do 263 mld 211,2 mln zł - 
podał wstępne dane NBP.
#005165
Aktywa zagraniczne netto spadły w pierwszej dekadzie kwietnia 
o 0,6 proc., czyli o 160,2 mln USD, do 27 mld 754 mln USD - 
podał wstępne dane NBP.
#005166
W marcu tego roku aktywa działających na rynku funduszy
inwestycyjnych wyniosły ponad 4 mld zł, czyli 2,1 proc. więcej 
niż w lutym, kiedy wynosiły ponad 3,94 mld zł.
#005167
W 1999 roku, w stosunku do roku ubiegłego, przeładunki w 
portach morskich były niższe o 2,6 proc. Ruch statków i 
pasażerów w portach morskich był większy niż przed rokiem - 
poinformował GUS.
#005168
Na piątkowym otwarciu i zamknięciu złoty był przez cały dzień 
stabilny na poziomie 4,295 zł za jednego dolara wobec 4,296 zł 
za 1 USD podczas czwartkowego zamknięcia - poinformowali 
dealerzy.
#005169
Aleksander Kwaśniewski podpisał nowelizację ustawę o komercjalizacji i
prywatyzacji przedsiębiorstw państwowych.
#005170
Podczas III przetargu obligacji wyemitowanych na konwersję 
długu służby zdrowia Ministerstwo Finansów przyjęło ofertę o 
wartości 427,21 mln zł wobec 1 mld 283,52 mln zł w II drugim 
przetargu - podał resort w komunikacie.
#005171
Od 10 maja Bankowy Fundusz Gwarancyjny (BFG) rozpocznie 
wypłatę 625 mln zł odszkodowań dla 147,5 tys. klientów upadłego 
Banku Staropolskiego SA - poinformowała PAP Ewa Kawecka-
Włodarczak, prezes funduszu.
#005172
Skarb Państwa zamierza sprzedać w ofercie publicznej 10 proc. 
akcji KGHM w czwartym kwartale tego roku - poinformował w 
wywiadzie udzielonym PAP minister Skarbu Państwa Emil Wąsacz.
#005173
Telekomunikacja Polska SA przekaże 70 mln zł spółce zależnej 
TP Internet Sp. z o.o., na podwyższenie jej kapitału zakładowego 
- poinformowała TP SA w komunikacie.
#005174
Przesunięcie o rok terminu liberalizacji telekomunikacyjnego 
rynku krajowego jest chęcią uzyskania przez Skarb Państwa jak 
najlepszej ceny za akcje prywatyzowanej Telekomunikacji Polskiej 
SA - uważają analitycy z Instytutu Rynku Elektronicznego.
#005175
Po ubiegłotygodniowych obniżkach w kraju i zagranicą, na 
giełdach obserwowany jest ponowny wzrost cen ropy i produktów 
gotowych - informują analitycy z biura Reflex, które handluje 
paliwami.
#005176
Francuska firma samochodowa Renault przejmie pakiet 
większościowy akcji zadłużonego południowokoreańskiego koncernu 
Samsung Motors Inc. - podano w Seulu.
#005177
Wręczając go prezydent Warszawy Paweł Piskorski powiedział, że 
"w ten sposób Warszawa pragnie wyrazić swoją wdzięczność za 
twórczość reżysera, któremu zawdzięczamy artystyczną wizję 
naszej historii i współczesności, a stolica - pamiętne kadry 
"Kanału", filmu odbieranego jako najważniejsze spojrzenie artysty 
na Powstanie Warszawskie - ten najbardziej tragiczny, a zarazem 
najbardziej wzniosły moment w historii naszego miasta".
"Tak się składa, że wiele planów, które mam na przyszłość, 
wiąże się właśnie z Warszawą. Jestem bardzo szczęśliwy, że ci, 
którzy kierują tym miastem, cenią moje filmy" - powiedział 
Andrzej Wajda.
#005178
Światowej sławy dyrygent Kurt Masur wystąpi wraz z orkiestrą 
symfoniczną Nowojorskiej Filharmonii podczas X Międzynarodowego 
Śląskiego Festiwalu Muzycznego "Porozumienie", który rozpocznie 
się 29 kwietnia na Dolnym Śląsku.
Swój udział w trwającym blisko dwa miesiące festiwalu 
zapowiedziało wielu wybitnych artystów. Impreza ma na celu 
promowanie muzyki poważnej nie tylko w stolicy regionu - 
Wrocławiu, lecz także w mniejszych dolnośląskich miastach tj. 
Żary, Nowa Ruda czy Brzeg Dolny.
#005179
W pobliżu miejscowości Guilin w chińskiej prowincji Guizhou 
znaleziono cztery skamieniałe, zachowane w dobrym stanie 
fragmenty ciosów prehistorycznego słonia.
Eksperci z Instytutu Paleontologii i Paleoantropologii 
Kręgowców w Pekinie oszacowali, że ciosy te należały do gatunku,
który żył w Azji i Afryce już dziesięć milionów lat temu i 
wymarł około 15 tysięcy lat p.n.e.
#005180
500 lat temu - 22 kwietnia 1500 roku - portugalski żeglarz Pedro 
Alvarez Cabral odkrył Brazylię. 
9 marca 1500 roku z Lizbony wypłynęła duża wyprawa - 12 karawel 
z 1500 ludźmi - podążająca do Indii szlakiem odkrytym dwa lata 
wcześniej przez Vasco Da Gamę. Miała ona nawiązać stosunki 
handlowe z Indiami. 
Flotylla Cabrala po opuszczeniu Wysp Zielonego Przylądka 
odbiła zbyt daleko na zachód i 22 kwietnia znalazła się u 
wybrzeży Brazylii, w rejonie przylądka Corumbao. 
#005181
Telekomunikacja Polska SA przekaże 70 mln zł spółce zależnej TP 
Internet Sp. o.o., na podwyższenie jej kapitału zakładowego - 
poinformowała TP SA w piątkowym komunikacie. TP SA ma udziały 
stanowiące 100 proc. kapitału zakładowego TP Internet. 21 
kwietnia udziałowcy spółki TP Internet podjęli uchwałę o 
podwyższeniu jej kapitału zakładowego z 15 mln zł do 85 mln zł. 
Podwyższenie kapitału zakładowego odbędzie się przez utworzenie 
1,4 mln nowych udziałów o wartości nominalnej 50 zł każdy.
TP Internet zamierza zainwestować w działalność internetową 500 
mln zł w ciągu 3 lat, a wszystkie środki, które zamierza 
zainwestować, będą pochodzić z TP SA. Spółka będzie rozwijać 
usługi internetowe. Zapowiada też, że poszerzy dotychczasową 
ofertę usług, oferowanych przez TP SA.
#005182
Nielegalne kopiowanie programów komputerowych do użytku 
osobistego, a nie przeznaczonych na sprzedaż, nie jest 
przestępstwem - takie bezprecedensowe orzeczenie wydał w piątek 
sąd w Turynie (północne Włochy).
Sąd postanowił oczyścić Angelo Rovellę, właściciela małej firmy 
komputerowej, od zarzutów o naruszenie praw autorskich. W 
siedzibie jego firmy policjanci znaleźli setki programów 
komputerowych powielonych bez zgody ich producentów.
Wg prokuratury, rynkowa wartość tych programów, wykorzystywanych 
w codziennej pracy firmy, wynosi ponad 15 tys. dolarów. 
Sędzia uznał jednak, że Rovella nie popełnił przestępstwa, gdyż 
skopiowane programy nie były przeznaczone na sprzedaż.
Wyrok sądu turyńskiego wywołał panikę wśród producentów 
oprogramowania komputerowego, którzy uważają, że podobne 
praktyki są zagrożeniem dla ich interesów.
#005183
Mimo protestów przewodniczącego "Samoobrony" Andrzeja Leppera 
Sąd Okręgowy w Gdańsku rozpoczął proces przeciwko niemu. 
Rozprawę jednak odroczono do 19 czerwca, ponieważ Lepper 
przekonał sąd o złym stanie swego zdrowia. Szef "Samoobrony" 
jest oskarżony o lżenie na prezydenta i dwóch wicepremierów. W 
czwartek Lepper zapowiadał, że nie stawi się w Wielki Piątek w 
gdańskim sądzie. Zmienił jednak zdanie i przybył na rozprawę, 
mówiąc, że czyni tak przez szacunek dla sądu.  Lepper usiłował 
kilka razy uniemożliwić rozpoczęcie rozprawy. Na początku 
oświadczył, że jego proces ma podłoże polityczne. Poprosił też o 
odroczenie rozprawy, argumentując, że odbywa się ona w Wielki 
Piątek. "To niefortunny termin, dla mnie jako katolika jest to 
bardzo ważny dzień" - powiedział. 
#005184
Prokuratura Okręgowa w Warszawie wszczęła tajne śledztwo "w 
sprawie ujawnienia z Narodowego Banku Polskiego tajnej 
informacji o planowanym podwyższeniu stóp procentowych". 
Doniesienie w tej sprawie złożył prezes NBP, Hanna Gronkiewicz-
Waltz. "Śledztwo dotyczy ujawnienia informacji stanowiących 
tajemnicę państwową" - poinformowała Julita Sobczyk, rzeczniczka 
prokuratury. Dodała, że z uwagi na "przedmiot postępowania 
będzie ono prowadzone w trybie tajnym" i dlatego nie podała 
żadnych szczegółów. W początkach kwietnia prasa ujawniła, że w 
końcu lutego tego roku mogło dojść do "przecieku" decyzji Rady 
Polityki Pieniężnej o podwyżce stóp procentowych. Dzięki takiej 
informacji - jak pisała prasa - "ktoś mógł zbić prawdziwą 
fortunę". Byłby to pierwszy w Polsce przeciek informacji ważnej 
dla polityki pieniężnej państwa przed jej upublicznieniem.
#005185
Prokuratura Rejonowa w Szczecinie prowadzi postępowanie, które 
ma wyjaśnić okoliczności, w jakich doszło do narażenia życia 
czteroletniej Jowity. Dziewczynkę w stanie agonalnym 
przewieziono w marcu do szpitala, gdzie amputowano jej większość 
palców u rąk i nóg oraz część stopy. Dziecko zbyt późno trafiło 
do szpitala, bo jej matka nie była ubezpieczona i bała się, że 
będzie musiała płacić za wezwanie pogotowia.
#005186
Policja odnalazła zwłoki Stanisława S. - taksówkarza z 
Bydgoszczy, którego poszukiwano od wtorku - poinformował PAP 
rzecznik bydgoskiej policji Marek Jeleniewski. Zatrzymano 
zabójcę - przyznał się do winy.
#005187
Wrocławska prokuratura zarzuca Zbigniewowi L., byłemu 
dyrektorowi jednego z wrocławskich teatrów, seksualne 
molestowanie sześciu aktorek i jednej pracownicy teatru.
#005188
Czterech mężczyzn podejrzanych o wymuszenie 10 tys. DM od 
mieszkańca trójmiasta aresztował gdański sąd. Dwa dni wcześniej 
zatrzymali ich funkcjonariusze Centralnego Biura Śledczego. 
Według nieoficjalnych informacji z prokuratury, podejrzani mają 
także związek z innymi przypadkami wymuszania haraczy i 
porwaniami.
#005189
280 żołnierzy brytyjskich postanowiło dochodzić w sądzie 
odszkodowań od resortu obrony, twierdząc, że cierpią na 
zaburzenia, spowodowane tzw. stresem posttraumatycznym (PTSD - 
Post Traumatic Stress Disorder).
Zaburzeń tych nabawili się  - jak mówią - w różnych konfliktach, 
od wojny o Falklandy po Bośnię, ponieważ byli źle wyszkoleni i 
narażano ich na niepotrzebne niebezpieczeństwa.
W razie uznania tych roszczeń przez sądy, brytyjskiemu 
ministerstwu obrony groziłoby wypłacanie wielomilionowych 
odszkodowań. Prawnicy skarżących poinformowali, że podstawą 
roszczeń jest założenie, że resort powinien był uczynić więcej, 
żeby rozpoznać i leczyć PTSD.
Żołnierze, dotknięci PTSD, cierpią na bezsenność, zaburzenia 
emocjonalne, bóle głowy, niezdolność do koncentracji, wielu nie 
jest zdolnych do normalnej pracy.
#005190
Polscy hokeiści zakończyli mistrzostwa świata grupy B w 
Katowicach na czwartym miejscu. Turniej wygrali Niemcy, którzy w 
przyszłym roku w mistrzostwach świata grać będą w grupie A.
W tym roku nikt nie spadł z grupy B. Od 2001 roku grupa 
ta będzie nazywała się divisione 1 i będzie składała się z 
12 drużyn. 
#005191
Końcowa tabela MŚ grupy B:
1. Niemcy                       7   6   0   1   30-15   12:2
2. Kazachstan                   7   5   0   2   30-22   10:4
3. W.Brytania                   7   4   1   2   31-23    9:5
4. Polska                       7   4   1   2   28-19    9:5
5. Dania                        7   2   2   3   22-19    6:8
6. Estonia                      7   3   0   4   19-27    6:8
7. Słowenia                     7   0   2   5   16-31    2:12
8. Holandia                     7   0   2   5   13-33    2:12 
(przy równej liczbie punktów, o kolejności decydował wynik 
bezpośredniego meczu, a w następnym przypadku korzystniejszy 
bilans bramek z całego turnieju).
#005192
W pierwszym meczu odbywających się w Bremie mistrzostw Europy 
w tenisie stołowym Polacy wygrali z Anglią 4:1.
#005193
Prezydent Olsztyna, Janusz Cichoń ocenił, że nie trzeba 
zamykać stadionu miejscowego Stomilu. Taki wniosek, po bijatyce 
w czasie meczu pierwszej ligi piłkarskiej Stomil - ŁKS Łódź 
złożyła olsztyńska policja.
#005194
Siatkarki rosyjskie, po zwycięstwach nad USA i Japonią, 
wygrały w Moskwie międzynarodowy turniej.
#005195
Brazylijski piłkarz Interu, Ronaldo, powrócił w piątek do 
Mediolanu, dziewięć dni po operacji prawego kolana, dokonanej w 
paryskiej klinice. W ubiegłym tygodniu Inter opublikował 
komunikat, że Ronaldo nie pojawi się na boisku przez siedem lub 
osiem miesięcy, choć operacja kolana się powiodła.
#005196
Słowacki tenisista Dominik Hrbaty, pokonując w ćwierćfinale 
turnieju w Monte Carlo (pula nagród 2,95 mln USD) Hiszpana Alexa 
Corretję, zanotował jedno z ważniejszych zwycięstw w karierze.
#005197
Zespół Grunwaldu Poznań w inauguracyjnym meczu turnieju 
pierwszej ligi Pucharu Europejskich Zdobywców Pucharów w hokeju 
na trawie pokonał w Terrassie irlandzki Cork 2:0 (1:0).
#005198
Międzynarodowy Komitet Olimpijski (MKOL) ustalił w czwartek 
zasady podziału między 28 międzynarodowych federacji sportowych 
dochodów ze sprzedaży praw telewizyjnych letnich Igrzysk w 
Sydney. Wpływy z tego tytułu wynoszą 161,2 mln dolarów USA. 
Największy udział w dochodach będzie miała Międzynarodowa 
Federacja Lekkiej Atletyki (IAAF) - 17,668 mln USD.
#005199
Drużyna New Jersey Devils, w której występuje polski hokeista 
Krzysztof Oliwa, oraz Philadelphia Flyers awansowały w czwartek 
do półfinału rundy play off Konferencji Wschodniej rozgrywek o 
Puchar Stanleya. "Diabły" wygrały rywalizację play off z Florida 
Panthers 4:0, zwyciężając w czwartym meczu na wyjeździe 4:1. 
Tymczasem hokeiści z Filadelfii wyeliminowali Buffalo Sabres - 
4:1 w serii play off i 5:2 w ostatnim spotkaniu.
#005200
Niemiec Heinz-Harald Frentzen (Jordan) okazał się w piątek 
najszybszym kierowcą podczas nieoficjalnego treningu do Grand 
Prix W.Brytanii, która odbędzie się w niedzielę na torze 
Silverstone.
#005201
Krocząca od zwycięstwa do zwycięstwa w turnieju WTA - Family 
Circle Cup - w Hilton Head (suma nagród 1,1 mln USD) Mary Pierce 
(Francja) awansowała do półfinału, gdzie jej rywalką będzie 
Jelena Dokic z Australii.
#005202
Napastnik PSV Eindhoven Ruud van Nistelrooy podpisał kontrakt 
z Manchesterem United wart 18 milionów funtów szterlingów (28,45 
mln dolarów) - podał w piątkowym numerze "The Mirror".
#005203
Zespoły Al Hilal z Arabii Saudyjskiej i Jubilo Iwata z Japonii
zmierzą się w sobotnim finale klubowego Pucharu Azji w piłce 
nożnej.
#005204
Finlandia wygrała ze Szwecją 2:0 (0:0, 1:0, 1:0) w towarzyskim 
meczu hokeja na lodzie, który w piątek rozegrany został w 
Sztokholmie.
#005205
Z prognoz meteorologicznych wynika, że w czasie Świąt utrzyma 
się w Polsce piękna, praktycznie letnia pogoda. Temp. maks. od 
21 do 27 st. Wiatr słaby.
#005206
(Kopiowanie, reprodukowanie powyższych materiałów
w jakikolwiek sposób w całości, lub w części bez uprzedniej,
pisemnej zgody PAP S.A. jest zabronione.
#005207
Do przemiany wewnętrznej naszego życia - naszego sumienia i 
naszych postaw - wezwał prymas Polski kardynał Józef Glemp 
podczas mszy pontyfikalnej odprawionej w Niedzielę Wielkanocną w 
warszawskiej archikatedrze.
Tego samego dnia, podczas mszy św. rezurekcyjnej w warszawskim 
kościele św. Wojciecha prymas podkreślał, że "Chrystus 
zmartwychwstał po to, abyśmy żyli w Nim Zmartwychwstałym i czuli 
potrzebę odradzania się moralnego".
"Zmartwychwstanie ma służyć pozbyciu się grzechów i nałogów. 
Mamy odradzać się moralnie, tzn. pokonać zło. Ma być związek 
Zmartwychwstania Chrystusa z naszym życiem".
#005208
Dzień wcześniej prymas przewodniczył liturgii Wigilii 
Wielkanocnej sprawowanej wieczorem w warszawskiej archikatedrze 
św. Jana Chrzciciela. Najważniejszą częścią liturgii Wigilii 
Paschalnej było poświęcenie przez prymasa ognia, 
rozpalonego przed wejściem do archikatedry, symbolizującego 
światłość Chrystusa, który rozprasza wszelkie ciemności 
ludzkiego pielgrzymowania oraz Paschału, zapalonego od 
poświęconego ognia - symbolu zmartwychwstałego Chrystusa.
Następnie zapalony Paschał został uroczyście wniesiony do 
archikatedry, gdzie diakon odśpiewał trzykrotnie: "Oto światło 
Chrystusa", po których to słowach wierni odpowiadali, śpiewając: 
"Bogu niech będą dzięki", zapalając świece od niesionego 
Paschału. Na koniec zapaliło się światło w całej świątyni.
Drugą część liturgii stanowiło uroczyste odśpiewanie przez 
diakona Orędzia Wielkanocnego, obwieszczającego zmartwychwstanie 
Chrystusa, po którym nastąpiła liturgia słowa (czytania z Pisma 
Świętego - Starego i Nowego Testamentu), przypominające biblijny 
opis stworzenia świata, a także dzieło zbawcze Chrystusa.
Po liturgii słowa prymas dokonał obrzędu poświęcenia wody 
chrzcielnej wraz z odnowieniem przyrzeczeń złożonych na chrzcie 
świętym.
Liturgia została zakończona mszą Wigilii Wielkanocnej, podczas 
której - po raz pierwszy od Wielkiego Czwartku -zabrzmiały 
dzwony, zwiastujące zmartwychwstanie Chrystusa z grobu.
#005209
Sejm zdecyduje o losach kandydata na szefa Instytutu Pamięci 
Narodowej. W środę, na uroczystym posiedzeniu z okazji 
tysiąclecia Zjazdu Gnieźnieńskiego zbierze się Senat. W czwartek 
rozpocznie dwudniowe obrady Sejm. W porządku obrad Sejmu jest 
także wybór nowego Rzecznika Praw Obywatelskich. W sobotę, 29 
kwietnia, posłowie pojadą na uroczyste posiedzenie do Gniezna w 
1000. rocznicę Zjazdu Gnieźnieńskiego. Dzień wcześniej odbędzie 
się tam Milenijny Zjazd Premierów Grupy Wyszehradzkiej. Do 
Gniezna mają przyjechać premier Jerzy Buzek, kanclerz Niemiec 
Gerhard Schroeder, premierzy: Czech - Milos Zeman, Słowacji - 
Mikulas Dziurinda i Węgier - Wiktor Orban. Rada Krajowa UW ma 
obradować na ten temat kandydata na prezydenta w środę, 26 
kwietnia. Ludowcy zaplanowali swoją konwencję wyborczą na 
wtorek, 2 maja. Również tego dnia w Oświęcimiu odbędzie się Marsz 
Żywych - z udziałem prezydentów Polski i Izraela. 1 maja 
tradycyjnie będą świętować partie lewicowe i również tradycyjnie 
kontrpochody zorganizuje prawica. Z okazji tego święta na piknik 
do pałacowych ogrodów zaprosi związkowców, pracodawców i 
parlamentarzystów Aleksander Kwaśniewski. Dwa dni później w 
rocznicę uchwalenia Konstytucji 3 Maja w całym kraju odbędą się 
uroczystości państwowe i kościelne...
#005210
Andrzej Olechowski, Janusz Korwin-Mikke, Jan Łopuszański, Bogdan 
Pawłowski, Tadeusz Wilecki i Leszek Bubel - zgłosili już 
oficjalnie chęć kandydowania w wyborach prezydenckich, które 
odbędą się najprawdopodobniej 8 października. Wiosną 1995 roku, 
na pół roku przed poprzednimi wyborami, żadna partia nie 
ogłosiła jeszcze swojego kandydata na prezydenta. Obecnie 
wiadomo już, że SLD i Unia Pracy poprą Aleksandra 
Kwaśniewskiego, choć oficjalnie ogłoszą to na konwencjach 
wyborczych. Urzędujący prezydent Aleksander Kwaśniewski, uznawany 
w rankingach za faworyta wyborów, jak na razie nie ogłosił swojej 
decyzji. Najprawdopodobniej zrobi to dopiero w czerwcu. Natomiast 
zamiar startu w wyborach zadeklarował ostatecznie lider AWS 
Marian Krzaklewski. Jednak jego oświadczenie nie zakończyło 
problemu, kto ma być kandydatem Akcji. SKL, ZChN i PPChD 
domagają się w dalszym ciągu przeprowadzenia prawyborów, które 
wyłoniłyby kandydata całej Akcji, a nie tylko Ruchu Społecznego AWS...
#005211
W Łosiowie (Opolskie) powstał w poniedziałek ogólnopolski 
komitet strajkowy, którego celem jest m.in. powołanie spółki 
"Polski Cukier" - poinformowała PAP przewodnicząca komitetu 
Janina Piekarz. W zebraniu uczestniczyło ok. 150 delegatów z 
całej Polski, reprezentujących m.in. Związek Kółek i Organizacji 
Rolniczych, NSZZ "Solidarność" Rolników Indywidualnych oraz 
"Samoobronę".
W stanowisku  przyjętym przez uczestników spotkania znalazły się 
żądania powołania na bazie prywatyzowanych cukrowni spółki 
"Polski Cukier", w której pakiet większościowy mieliby 
producenci buraków i pracownicy cukrowni oraz bezwarunkowego 
przypisania limitów produkcji cukru do gospodarstwa rolnego z 
prawem dziedziczenia.
#005212
Ponad 100 tysięcy wiernych uczestniczyło w uroczystej mszy 
Wielkanocnej, odprawionej w niedzielę przez papieża Jana Pawła 
II na Placu Świętego Piotra w Rzymie. W orędziu wielkanocnym 
papież modlił się o pokój, sprawiedliwość i równouprawnienie dla 
ludzkości w trzecim tysiącleciu.
"Zmartwychwstały Chrystus wskazuje ścieżki nadziei, po których 
mamy iść razem, dążąc do świata bardziej sprawiedliwego i 
solidarnego, gdzie ślepy egoizm nielicznych nie będzie zagłuszał 
krzyku cierpiących, pogrążając całe narody w nędzy i poniżeniu" -
powiedział papież.
Jan Paweł II złożył życzenia całemu światu w 61 językach. Po 
polsku powiedział: "W ten dzień paschalny Wielkiego Jubileuszu 
Roku 2000 życzę rodakom w kraju i na świecie, aby radość z wiary 
w zmartwychwstanie przenikała codzienność i była dla każdego 
niewyczerpanym źródłem nadziei, miłości i pokoju."
#005213
Agenci federalni wtargnęli w sobotę nad ranem do domu krewnych 
sześcioletniego Eliana Gonzaleza w Miami na Florydzie i odebrali 
im chłopca, aby przekazać go ojcu. Polecenie przeprowadzenia 
akcji wydała minister sprawiedliwości Janet Reno po konsultacji 
z prezydentem USA Billem Clintonem.
Cały świat obiegło zdjęcie wykonane przez przebywającego 
akurat w domu fotoreportera agencji AP, pokazujące agenta, który 
celuje karabin w przyjacielowi domu Dale'a Darlymple'a, 
trzymającego na rękach malca, a także migawka telewizyjna z 
agentką INS pospiesznie wnoszącą zapłakanego sześciolatka do 
samochodu.
Po prawie 5 miesiącach rozłąki Elian spotkał się z przybyłym z 
Kuby ojcem. Obaj przebywają od soboty w bazie lotniczej Andrews 
pod Waszyngtonem. Chłopiec pozostanie w USA razem z ojcem do 
czasu rozpatrzenia przez sądy wniosku krewnych Eliana o 
przyznanie mu azylu politycznego. Według ekspertów szanse na 
azyl są minimalne.
Przywódca Kuby Fidel Castro powiedział, że przekazanie Eliana 
jego ojcu nie poprawi w żaden sposób stosunków między Kubą a 
Stanami Zjednoczonymi. Castro określił połączenie ojca z synem 
jako "ulgę", ale pytany przez dziennikarzy, jak teraz będą 
wyglądać stosunki między obu państwami, odpowiedział: "(Tak jak) 
normalne życie przez 41 lat, kiedy to nas atakowali".
#005214
Siły pokojowe SFOR w Bośni zatrzymały Dragana Nikolicia, 
bośniackego Serba oskarżonego o zbrodnie wojenne przez ONZ-owski 
trybunał ds. zbrodni w b. Jugosławii. 
43-letni Nikolić (pseudonim "Jenki", czyli "Jankes"), zatrzymany 
w Vlasenicy w północnej Bośni, został już przewieziony do Hagi, 
gdzie znajduje się siedziba ONZ-owskiego trybunału ds. zbrodni 
w byłej Jugosławii.
Nikolić był komendantem obozu w miejscowości Suszica, gdzie 
nielegalnie przetrzymywano ok. ośmiu tysięcy cywili 
muzułmańskich. Trybunał w Hadze obwinia go o śmierć ośmiu 
jeńców, a także o torturowanie jeńców w obozie, którego był 
komendantem. 
#005215
Około dwóch tysięcy mieszkańców Belgradu zebrało się w 
niedzielę, by uczcić rocznicę zbombardowania przez NATO gmachu 
państwowej telewizji RTS. Zginęło w nim wówczas szesnaście osób. 
Demonstracji towarzyszyły dzwony z pobliskiej Cerkwi Św. Marka, 
które rozbrzmiały punktualnie o 14:06, kiedy to pocisk rakietowy 
trafił w siedzibę telewizji. Później u stóp pomnika ofiar odbyła 
się liturgia prawosławna. O 14:06 nadawanie emisji przerwały 
wszystkie niezależne media, by uczcić minutą ciszy pamięć osób, 
które zginęły od wybuchu.
Rodziny ofiar oskarżyły natomiast ekipę jugosłowiańskiego 
prezydenta Slobodana Miloszevicia o to, że świadomie nie 
ewakuowała budynku, mimo iż wiedziano, że jest on jednym z celów NATO.
#005216
Półtora tysiąca ludzi, którzy przeżyli katastrofę w elektrowni 
atomowej w Czarnobylu, i rodziny ofiar przemaszerowali w 
niedzielę ulicami Kijowa, by upamiętnić 14. rocznicę tej 
tragedii. Uczestnicy marszu protestowali przeciwko zmniejszeniu 
przez rząd pomocy finansowej dla ofiar tragedii.
"Tegoroczny budżet jest obrazą dla inwalidów, wdów i sierot 
Czarnobyla" - powiedział szef Stowarzyszenia Czarnobylskiego 
Jurij Andriejew. 
#005217
Przedstawiciele blisko dwustu państw rozpoczęli w poniedziałek w 
nowojorskiej siedzibie ONZ czterotygodniową konferencję 
przeglądową na temat rozbrojenia. Potrwa do 19 maja.
Co 5 lat 187 państw-sygnatariuszy układu o nierozprzestrzenianiu 
broni jądrowej (NPT), który wszedł w życie w 1970 roku, oceniają 
jego stosowanie i ustalają nowe cele rozbrojeniowe.
Układ przewiduje, że ani Rosja, ani Stany Zjednoczone nie będą 
rozszerzać swego systemu obrony przeciwrakietowej tak, by 
obejmował on całe terytorium państwa. Gdy układ podpisywano, oba 
państwa obawiały się, że powstanie takiego systemu doprowadzi do 
nowego wyścigu zbrojeniowego.
"Można zaobserwować brak postępu, a nawet regres, szczególnie w 
sferze rozbrojenia nuklearnego, co rodzi uczucie frustracji w 
wielu państwach i społeczeństwach" - powiedział, otwierając 
obrady, Abdullah Baali, ambasador Algierii przy ONZ, wybrany na 
przewodniczącego konferencji.
Przeciwko amerykańskim planom modyfikacji antyrakietowego układu 
ABM wystąpił w swej mowie sekretarz generalny ONZ Kofi Annan. 
Ostrzegł, że realizacja amerykańskich planów  może prowadzić do 
nowego wyścigu zbrojeń i osłabić wysiłki na rzec rozbrojenia 
jądrowego.
Sekretarz stanu USA Madeleine Albright opowiedziała się jednak 
za zmianami w układzie ABM. Oświadczyła, że układ ten i w 
przeszłości podlegał rewizji. "Dlatego nie ma żadnego powodu, 
aby nie mógł on być zmieniony teraz w celu odpowiedzi na nowe 
zagrożenia ze strony innych państw".
#005218
Demonstracje Indian, Murzynów i biedoty zakłóciły w sobotę w 
Brazylii uroczyste obchody 500. rocznicy odkrycia tego kraju 
przez Europejczyków. Policja przy użyciu gazu łzawiącego i 
gumowych kul rozpędziła demonstrację 2000 osób w wiosce Coroa 
Vermelha. Dziesiątki osób zostało rannych, zatrzymano co 
najmniej 141 osób. 
Wodzowie indiańscy w liście protestacyjnym przeciwko oficjalnym 
obchodom 500-lecia odkrycia Brazylii napisali: "Żyliśmy w tym 
miejscu dużo wcześniej, nim zaczęto nazywać je Brazylią, i 
żyliśmy jako ludzie wolni". Wodzowie przypomnieli prezydentowi 
Fernando Enrique Carodoso, że w chwili lądowania portugalskich 
odkrywców Brazylii rdzenna ludność indiańska liczyła 6 milionów, 
podczas gdy teraz pozostało ich 350.000, na "ogrodzonych 
skrawkach ziemi, nazwanych rezerwatami".
#005219
W Iranie nasila się walka o istnienie liberalnej prasy. 
Kontrolowany przez konserwatystów teherański wydział 
sprawiedliwości polecił zamknąć 14 liberalnych gazet, w tym 
dziesięć dzienników, trzy tygodniki i jeden miesięcznik.
Rzecznik Departamentu Stanu USA James Rubin potępił ten krok, 
nazywając go "ciosem dla narodu irańskiego". 
Powodem zamknięcia gazet było - cytując oficjalną agencję IRNA -
zamieszczanie publikacji, które "lekceważyły islam oraz elementy 
religijne w rewolucji islamskiej".
#005220
Około 10 tysięcy irańskich Ormian przemaszerowało w poniedziałek 
ulicami Teheranu w rocznicę tureckiej rzezi ludności ormiańskiej 
w 1915 roku. "Precz z faszyzmem tureckim!", "Turcja jest 
zbrodniarzem, a Stany Zjednoczone ją popierają" - skandowali 
manifestanci.
#005221
10 zagranicznych turystów zostało w sobotę uprowadzonych przez 
piratów z malezyjskiej turystycznej wyspy Sipadan u wybrzeży 
Borneo. Niewykluczone, że porwania dokonali muzułmańscy 
rebelianci z sąsiednich Filipin. Do wyspy Sipadan, znanej jako 
raj płetwonurków, rości także pretensje Indonezja. Porwani 
turyści, wśród których jest sześć kobiet, pochodzą z Niemiec, 
Francji, RPA, Finlandii i Libanu.
#005222
Nieuzbrojony rosyjski pocisk rakietowy trafił w poniedziałek 
pomyłkowo w ukraiński statek pasażerski podczas ćwiczeń na Morzu 
Czarnym - poinformował rzecznik rosyjskiej marynarki wojennej.
"Według naszych informacji jedna osoba została ranna, a statek 
doznał niewielkich uszkodzeń" - oświadczył agencji Reuters 
rzecznik.
#005223
Poniedziałkowe notowania na elektronicznej giełdzie Nasdaq 
wykazały spadek w wysokości 161,40 pkt do 3.482,48 pkt.
Przyczyną strat stały się coraz większe obawy inwestorów, że 
dojdzie do podziału koncernu Microsoft oraz spadku sprzedaży 
komputerów osobistych, co uderzy w cały sektor spółek 
technologicznych. (p. wiadomość w dziale Internet)
Poniedziałkowa obniżka była największa od załamania się giełdy 
14 kwietnia, kiedy wartość indeksu Nasdaq na zakończenie sesji 
wyniosła 3.321,49 punktów.
#005224
Do przedświątecznego piątku PIT-y złożyło 60-80 proc. 
podatników. Większość z nich, to ci, którzy korzystali z ulg i 
oczekują teraz na zwrot nadpłaconego podatku.
Ze względu na to, że 30 kwietnia i 1 maja są dniami wolnymi od 
pracy ostateczny termin składania rocznych zeznań podatkowych 
został przedłużony w tym roku do wtorku, 2 maja.
Tradycyjnie niemal na ostatnią chwilę z wypełnieniem zeznań 
podatkowych czekają osoby prowadzące samodzielnie działalność 
gospodarczą. PIT-y złożyło dotąd mniej niż 50 proc. z nich.
Jeśli wysyłamy PIT pocztą (koniecznie listem poleconym, który w 
tym wypadku jest zwolniony od opłaty), liczyć się będzie data 
stempla pocztowego.
#005225
Wg prof. Lesława Gajka sytuacja finansowa Zakładu ściągalność 
składki wynosi ponad 96 procent i znacznie obniżyło się 
zadłużenie w bankach komercyjnych. Prezes zapewnił, że emeryci i 
renciści dostaną świadczenia w terminie.
Prezes powiedział, że poprawiła się znacznie dyscyplina 
płatników składek i że jest to efekt systematycznych kontroli 
prowadzonych przez ZUS oraz złożenia przez płatników składek 
deklaracji rocznych, dzięki czemu ujawnili się nieznani dotąd 
dłużnicy Zakładu.
Prezes podkreślił, że zmalało zadłużenie Zakładu w bankach 
komercyjnych. Pod koniec minionego roku to zadłużenie wynosiło 
ponad trzy miliardy złotych, teraz - mniej więcej półtora 
miliarda złotych. Zmieniła się też struktura tego zadłużenia. 
ZUS ma tzw. kredyty odnawialne, które zaciąga i spłaca na 
bieżąco, co znacznie obniża ich koszty.
"Stare zadłużenie" wobec ZUS wynosi kilka miliardów złotych. 
Wg prof. Gajka zadłużenie to należy zrestrukturyzować, bo część 
jest nie do odzyskania.
Po świętach ZUS ma przystąpić do masowej akcji zawiadamiania 
płatników o popełnionych przez nich błędach w dokumentach 
ubezpieczeniowych w ubiegłym i w tym roku. Płatnicy będą składać 
dokumenty korygujące
Prezes GUS zapewnił, że ZUS jest przygotowany do obliczania 
ubezpieczonym kapitału początkowego. Kapitał początkowy to jakby 
obliczanie emerytury dla osób, które pracowały przed wejściem w 
życie reformy emerytalnej.
#005226
Aby rynek pracy co roku mógł wchłonąć wszystkie osoby, które 
pojawiają się w wyniku przyrostu demograficznego, PKB powinien 
rosnąć w tempie 10 proc. rocznie - powiedział Janusz Witkowski, 
wiceprezes GUS w wywiadzie dla PAP. "To dlatego, że Polska 
gospodarka rozwija się w dużym stopniu w sposób 
bezzatrudnieniowy."
Wiceprezes Głównego Urzędu Statystycznego uważa, że negatywne 
tendencje na rynku pracy obok niekorzystnej sytuacji w handlu 
zagranicznym, są głównym problemem polskiej gospodarki. Na 
wysokim poziomie kształtuje się również inflacja. Jednak 
wiceprezes GUS uważa, że są szanse, aby inflacja w najbliższych 
miesiącach spadała.
Wiceprezes GUS poinformował, że w latach 1993-1999, czyli w 
okresie największego rozwoju liczba pracujących w Polsce wzrosła 
o 4,5 proc. W tym czasie PKB zwiększył się o ponad 44 proc.
"To oznacza, że wzrost PKB o 1 proc. w całym tym okresie 
powodował wzrost liczby pracujących tylko o 0,1 proc."
"Skoro w Polsce mamy teraz ponad 16 mln pracujących, to 1 proc. 
z tego oznacza 160 tys. osób., a więc tyle samo, ile rocznie 
wynosi demograficzny przyrost liczby ludności aktywnej zawodowo. 
Żeby ten przyrost wchłonąć w ramach dotychczasowego charakteru 
rozwoju gospodarczego Polski, oczywiście liczonego przeciętnie w 
latach 1993-1999, to wówczas tempo wzrostu PKB musiałoby wynosić 
10 proc. rocznie" - powiedział Witkowski. "A myśmy nigdy się do 
tego poziomu nie zbliżyli, raz tylko odnotowano 7 proc. wzrost PKB".
Prezes Witkowski uważa, iż niezbędna jest zmiana filozofii 
podejścia do rynku pracy. "Nie wystarczy bowiem podejmowanie 
działań wyłącznie w zakresie ograniczania bezrobocia. Trzeba 
stworzyć warunki kreowania nowych miejsc pracy. To jest inny 
kierunek działań".
Witkowski podkreślił też, że specyfiką polskich warunków jest 
stosunkowo duży przyrost ludności w wieku produkcyjnym, czyli 
przyrost podaży na rynku pracy. Przyrost netto z tego tytułu 
szacuje się na ok. 150-170 tys. osób. Tyle więc musiałaby 
gospodarka stworzyć miejsc pracy rocznie, aby wchłonąć tylko 
demograficzny przyrost zasobu pracy.
W Polsce występuje ponadto tzw. bezrobocie instytucjonalne. 
Polega ono na tym, że rozwiązania instytucjonalne rynku pracy 
zachęcają do pozostawania bezrobotnym.
Znaczącym źródłem bezrobocia w Polsce są też procesy 
restrukturyzacji i unowocześnienia polskiej gospodarki.
#005227
Pełne uzbrojenie dla rzymskich legionów w filmowej produkcji "Quo 
vadis" wykuwa w swojej niewielkiej kuźni w Żabiu na Podkarpaciu 
Jacek Dąbal, artysta plastyk z wykształcenia, płatnerz z 
zamiłowania.
Zamówienie na potrzeby filmu obejmuje 10 pełnych kompletów
uzbrojenia rzymskiego legionisty. Wśród zamówionej broni są: 
gladius, czyli rzymski, krótki miecz, sztylety, czyli pugia, 
broń drzewcowa, czyli pilum, włócznie dla jazdy - hesty oraz 
ważące około 11 kilogramów lorica segmentata, czyli rzymskie 
zbroje.
Artysta podkreśla, że wykonując każdy element pozostaje wierny
ich oryginalnemu wizerunkowi. "Trzymam się realiów, używam tych
samych metod kucia. Nie robię lżejszych podróbek broni na modłę
amerykańską. Atrapa w ręku aktora sprawiłaby, że na planie byłby
mało przekonywujący, nieautentyczny."
Aby zwiększyć autentyzm artysta specjalnie postarza piękne, 
błyszczące zbroje, poddaje je specjalnym działaniom, by 
wyglądały na stare, zardzewiałe. "Legionista walczył w deszczu i 
słońcu i nie miał czasu polerować swojej zbroi. Moja zbroja też 
nie może być lśniąca w słońcu. Musi być zardzewiała, 
podniszczona, taka jak w starożytności, prawdziwa".
Uzbrojenie do "Quo vadis" nie jest pierwszym filmowym 
zleceniem Jacka Dąbala. Jego bronią walczyła już szlachta w 
"Ogniem i mieczem" i w "Panu Tadeuszu".
#005228
Na ślady starej gotyckiej budowli natrafiono nieoczekiwanie 
podczas remontu wybudowanego w połowie XV wieku klasztoru ojców 
bernardynów w Kole (Wielkopolskie). Odkryte fragmenty posadzek, 
pustej komory grobowej i murów z otworami okiennymi znajdują się 
ok. 80 cm poniżej posadzki klasztoru, zbudowanego w 1456 roku i 
gruntownie przebudowanego w latach 1755-1764 - poinformował w 
sobotę Andrzej Nowak, konserwator zabytków. Na razie nie wiadomo, 
czy odnalezione fragmenty budowli, niewątpliwie starszej od 
klasztoru, to pozostałości pierwotnego kościoła. Jeśli tak, to 
zagadką pozostaje dlaczego na jego miejscu postawiono klasztor a 
drugi kościół inaczej usytuowano.
#005229
41 chórów z 15 państw z całego świata będzie walczyć o nagrody 
XIX Międzynarodowego Festiwalu Muzyki Cerkiewnej, który w dniach 
od 21 do 28 maja odbędzie się w Hajnówce w woj. podlaskim. To 
największa na świecie impreza muzyczna, inspirowana 
prawosławiem. Podkreślając znaczenie festiwalu, ministerstwo 
kultury nadało mu 5 lat temu najwyższą rangę - tzw. kategorię 
zerową. W tym roku swoim patronatem festiwal objął także 
prezydent RP Aleksander Kwaśniewski.
#005230
Z powodu braku pieniędzy, nie ma już ani jednego etatowego 
aktora w Towarzystwie Wierszalin - Teatr z Supraśla. Jego 
twórczość uznawana jest za jedno z najbardziej oryginalnych 
zjawisk w polskiej kulturze.
Wierszalin był wielokrotnie nagradzany w kraju i za granicą. 
M.in. trzykrotnie zdobył główną nagrodę krytyki "Fringe First", 
największego na świecie międzynarodowego festiwalu teatralnego w 
Edynburgu w Szkocji. W 1997 roku został też nagrodzony przez 
dziennik "The Heralds" za całokształt twórczości.
#005231
120 lat temu, 25 kwietnia 1880 roku, urodził się w Petersburgu 
tancerz i choreograf Michaił Fokin - nazywany ojcem 
dwudziestowiecznego baletu. Fokin, opierając się na tradycyjnych 
technikach tańca klasycznego, żądał swobody komponowania nowych 
póz i ruchów, w zależności od potrzeby chwili. Chciał przywrócić 
znaczenie tańcowi męskiemu, a tradycyjną pantomimę zastąpić 
wyrazistością ruchów całego ciała. Postanowił włączyć w akcję 
baletu cały zespół, a nie tylko solistów. Postulował też 
związanie widowiska baletowego w dramaturgicznie zwartą całość, 
w której równorzędnie traktowane miały być muzyka, scenografia i 
taniec - podporządkowane jednej wspólnej idei. Wiele zmian, które 
Fokin wprowadził do układów choreograficznych, obowiązuje do dziś.
#005232
500 tysięcy lat liczą kamienne narzędzia znalezione w Trzebnicy. 
Są to najstarsze ślady obecności człowieka na ziemiach polskich -
poinformował PAP dr Jan Burdukiewicz z Katedry Archeologii 
Uniwersytetu Wrocławskiego. 
"Po opracowaniu materiałów wydobytych w czasie kilkunastoletnich 
wykopalisk w odkrywce cegielni w Trzebnicy mamy już pewne dowody 
pobytu człowieka na ziemiach polskich 500 tys. lat temu" - 
powiedział dr Burdukiewicz. W Trzebnicy znaleziono drobne 
kamienne narzędzia oraz kości upolowanych zwierząt. Była to 
fauna leśno-stepowa żyjąca w okresie ocieplenia klimatu - 
zwanego interglacjałem ferdynandowskim. Rozpoznano m.in. łosia, 
jelenia, dzika i nosorożca.
Są to ślady obozowiska znajdującego się nad jeziorem lub zatoką 
rzeczną, o czym świadczą znalezione zęby szczupaków. Przebywali 
w nim przedstawiciele wczesnej formy człowieka - homo erectus 
(człowiek wyprostowany).
#005233
Co druga badana kobieta z północno-wschodniej Polski w wieku do 
40 lat ma powiększoną tarczycę - takie są wyniki 
jedenastoletnich badań, przeprowadzonych po awarii elektrowni 
atomowej w Czarnobylu na Ukrainie.
#005234
Sienkiewicz pisząc "Quo Vadis" znał dobrze realia i topografię 
Rzymu z czasów Nerona - uważa prof. Elżbieta Jastrzębowska z 
Instytutu Archeologii UW, zajmująca się badaniem kultury 
wczesnochrześcijańskiej.
#005235
Polską Kartę Lasu podpisało 15 polskich ekologów i przyrodników -
poinformowali ekolodzy z bielskiej Pracowni na Rzecz Wszystkich 
Istot. Karta określa pożądany kierunek rozwoju gospodarki leśnej.
#005236
10 lat temu - 25 kwietnia 1990 roku - amerykański wahadłowiec 
Discovery wyniósł w przestrzeń kosmiczną orbitalne obserwatorium 
astronomiczne - teleskop Hubble'a. Mimo kłopotów spowodowanych 
usterkami i koniecznością wymiany uszkodzonych podzespołów, 
dorobek badawczy teleskopu jest imponujący. 
#005237
Wahadłowiec Atlantis jest gotowy do startu na stację orbitalną 
"Alfa" i ma zaistalowany nowy szklany kokpit - poinformowała  
agencja NASA. Start wahadłowca był zaplanowany poniedziałek, ale 
z powodu silnego wiatru został przesunięty. 
#005238
Jean-Michel Cousteau, idąc śladami swego sławnego ojca, Jeana-
Jacquesa Cousteau, przygotowuje wyprawę, której uczestnicy będą 
obserwować życie w oceanach na głębokości do tysiąca metrów.
#005239
Ministerstwo Sprawiedliwości USA jest bliskie zalecenia władzom 
sądowym, by orzekły podział spółki Microsoft Corporation na dwa 
przedsiębiorstwa w celu przełamania jej monopolu na systemy 
operacyjne komputerów osobistych.
Wiadomość ta wywołała gwałtowny spadek na giełdzie. Indeks 
NASDAQ zniżkował na Wall Street w poniedziałek rano o ponad 200 
punktów, a około południa o ok. 170 punktów, czyli ok.5-6 
procent. Indeks Dow Jones nieco wzrastał, ale S&P 500 (indeks 
akcji największych 500 amerykańskich przedsiębiorstw) też 
spadał. Akcje samego Microsoftu spadły rano do 66 dolara za 
sztukę. 
Według źródła bliskiego postępowaniu sądowemu w sprawie 
Microsoftu podział miałby nastąpić na podstawie kryteriów 
branżowych. Jedna ze spółek-córek przejęłaby wytwarzanie 
systemów operacyjnych Windows, zaś druga - aplikacji w rodzaju 
Microsoft Office. Obie spółki zachowałyby prawo wytwarzania 
oprogramowania do pracy z Internetem. 
#005240
W maju w pokamedulskim klasztorze nad jeziorem Wigry otwarta 
zostanie izba pamięci dedykowana papieżowi Janowi Pawłowi II i 
jego pielgrzymkom do Polski. Będzie ją można "zwiedzać" także w 
Internecie.
#005241
Hacker zablokował na 36 godzin dostęp do stron internetowych, na 
których zostały opublikowane zdjęcia supertajnej bazy Air Force 
w Nevadzie. 
#005242
Poza kilkoma incydentami związanymi z tradycją "lanego 
poniedziałku" drugi dzień Świąt upłynął w miarę spokojnie - 
poinformowały policja i Straż Miejska.
"Nie odnotowaliśmy żadnych poważniejszych incydentów czy 
przestępstw. W poniedziałek do godzin popołudniowych wydarzyło 
się też dużo mniej - niż w zwykły dzień powszedni - wypadków 
drogowych" - powiedział PAP rzecznik Komendanta Głównego Policji 
Paweł Biedziak.
"Staraliśmy się nie dopuszczać, by tradycja +lanego 
poniedziałku+ wykorzystywana była do chuligańskich wybryków: 
dlatego pilnowaliśmy szczególnie okolic Kościołów" - powiedział 
rzecznik stołecznej Straży Miejskiej Rafał Lasota.
W Warszawie tradycyjnie do największej liczby incydentów doszło 
na Woli, Targówku i na Pradze. "Zdarzyło się, że w niektórych 
miejscach polewane były samochody policji i Straży Miejskiej".
W Krakowie policja wypuściła na ulice miasta dodatkowe 
zmotoryzowane patrole, które miały za zadanie zapobiegać 
śmigusowym wybrykom.
Ulubioną zabawą młodych ludzi było wlewanie wody do 
zatrzymujących się na przystankach autobusów i tramwajów MPK. 
Miejsce stosowanych w poprzednich latach woreczków wypełnionych 
wodą, rzucanych w przechodniów lub zrzucanych na nich z góry, 
zastąpiły w tym roku reklamówki pełne wody. W niektórych 
miejscowościach, na ruchliwszych trasach, oblewano wodą 
przejeżdżające samochody osobowe.
We Wrocławiu policja zatrzymała w dwóch nastolatków, którzy 
oblali wodą policyjny patrol, a następnie rzucali kamieniami w 
funkcjonariusza.
#005243
Żołnierz służby zasadniczej został śmiertelnie postrzelony przez 
kolegę w jednostce wojskowej w Łunowie k/Świnoujścia w 
zachodniopomorskiem. Okoliczności tragedii nie są na razie 
znane.
#005244
Nietrzeźwy policjant potrącił śmiertelnie samochodem mężczyznę 
przechodzącego przez jezdnię w niedozwolonym miejscu. Sprawca 
uciekł z miejsca wypadku, następnie próbował spalić 
samochód. Okazał się 30-letni Waldemar K. - policjant z 
dziewięcioletnim stażem. Zatrzymano go na terenie Bydgoszczy.
#005245
Prawie 4,6 tys. butelek wódki znanej zachodniej marki próbowali 
ukraść złodzieje z hurtowni w Suwałkach.
#005246
Tylko dwa wykryte duże przemyty papierosów na 7 tys. kontroli - 
to wynik dwóch lat pracy rentgenowskiego systemu do 
prześwietlania ładunków w ciężarówkach, używanego przez 
podlaskie służby celne. Wg Mariusza Kowalczuka, rzecznika 
prasowego Urzędu Celnego w Białymstoku, system ma przede 
wszystkim znaczenie prewencyjne. "Kiedy na przejście wjeżdża 
znane już wszystkim urządzenie do prześwietlania TIR-ów, od razu 
robi się popłoch wśród kierowców. Niektórzy zawracają".
#005247
Dwanaście jednostek straży pożarnej gasiło w poniedziałek po 
południu płonący w Grodźcu (woj. wielkopolskie) opuszczony 
neogotycki kościół ewangelicki z końca XIX wieku. Kościół 
prawdopodobnie podpalono. Spłonął m.in. całkowicie dach na 
budynku i zawaliła się wieża.
#005248
Pewna Brytyjka urodziła dziecko dwa tygodnie przed czasem, aby 
jego umierający ojciec mógł je ujrzeć i uścisnąć przed śmiercią -
podał "Times".
31-letnia Angela Moon poprosiła lekarzy ze szpitala South 
Tyneside w północno-wschodniej Anglii, aby przyspieszyli poród, 
gdy dowiedziała się, że jej mąż, 29-letni Gavin, umrze na raka 
przed datą normalnego rozwiązania.
Lekarze zgodzili się i 14 kwietnia przyszła na świat 
dziewczynka, Imogen. Jej ojciec zmarł trzy dni później, ale mógł 
jeszcze potrzymać w ramionach córeczkę. 
"Nasza trójka przytuliła się do siebie. Był to tylko jeden 
uścisk. Będę jednak pamiętała tę chwilę do końca życia" - 
powiedziała Angela Moon. Dodała: "Mąż przyjrzał się jej i 
powiedział: +Jesteś piękna. Jestem twoim tatusiem, pamiętaj o 
mnie+". 
#005249
Wyznawcy prawosławia, których największe w Polsce zwarte 
skupiska są na Białostocczyźnie, obchodzili w niedzielę święto 
Wjazdu Pańskiego do Jerozolimy, czyli Palmowej Niedzieli.
#005250
Wyznawcy prawosławia i innych obrządków wschodnich rozpoczęli w 
poniedziałek obchody Wielkiego Tygodnia Męki poprzedzającego 
Wielkanoc, która u nich rozpocznie się w tym roku 30 kwietnia.
#005251
Pod hasłem "Więcej czasu dla siebie i bliskich" przebiegać 
będzie w dniach 25-30 kwietnia V Biały  Tydzień, którego 
organizatorem jest Ogólnopolska Rada Ruchów Katolickich. Idea 
polega na powstrzymaniu się w tym okresie od oglądania telewizji 
i korzystania z gier komputerowych. 
#005252
Z okazji 80. urodzin papieża Jana Pawła II Poczta Polska po raz 
pierwszy w historii wspólnie z Pocztą Watykańską ma wydać trzy 
znaczki.
#005253
Powstaje Wielka Wstęga Wrocławian, czyli lista z nazwiskami 
wszystkich mieszkańców miasta od 1945 roku. Wstęga ma mieć ponad 
2 metry długości; znajdzie się na niej około półtora miliona 
nazwisk. 
#005254
Już we wrześniu może ruszyć w TVN program "Big Brother" - 
zapowiada TVN. Po telewidzach holenderskich i niemieckich, teraz 
widzowie w Polsce będą mogli uczestniczyć w "wielkim 
podglądaniu". Uczestnicy programu są nagrywani 24 godziny na 
dobę. 
#005255
Rosjanie zamierzają umieścić na moskiewskiej wystawie z okazji 
55. rocznicy zakończenia II wojny światowej fragmenty czaszki 
Adolfa Hitlera, przechowywane od dziesiątków lat w tajnym 
archiwum. 
#005256
W Pradze utworzony został Związek Czeskich Żebraków, który 
bronić ma interesów tej grupy społecznej w sporach z władzami 
stolicy Czech.
#005257
W ostatnich miesiącach kolorowe wydawnictwa amerykańskie pobiły 
wszelkie rekordy grubości i wagi. Wydanie magazynu o ślubnej 
modzie "Modern Bride's" z lutego i marca miało rekordową liczbę 
1 271 stron, z czego zaledwie 90 zawierało teksty 
dziennikarskie, a aż 1 181 - reklamę. Magazyn ważył dwa 
kilogramy. Rekord objętości trafił do Księgi Guinnessa.
#005258
Polska pokonując w Bremie Belgię 4:1 w meczu grupy B turnieju 
drużynowego mężczyzn mistrzostw Europy w tenisie stołowym 
awansowała do półfinałów. We wtorek spotka się z zespołem Szwecji.
#005259
Polskie tenisistki stołowe wygrywając w Bremiez Bośnią-
Hercegowiną 4:0 uzyskały awans do drugiej kategorii (miejsca 13-
24) drużynowych mistrzostw Europy. O dwa miejsca premiowane 
awansem do drugiej kategorii ubiegały się trzy zespoły: Polska, 
Bośnia-Hercegowina oraz Dania. W poniedziałek Dunki pokonały 
reprezentantki Bośni-Hercegowiny 4:2 i we wtorek spotkają się z 
Polkami o pierwszą lokatę w kategorii C.
#005260
W meczu o jedenaste miejsce w drużynowych mistrzostwach Europy w 
badmintonie, które odbywają się w Glasgow, Polska przegrała z 
Walią 1:4.
#005261
Najłatwiejsze zwycięstwo w niedzielnych spotkaniach play 
off NBA odnieśli koszykarze Los Angeles Lakers, pokonując 
Sacramento Kings 117:107. W pozostałych meczach walka o wygrane 
trwała do ostatnich sekund.
#005262
Mariusz Czerkawski zamierza jeszcze co najmniej przez pięć lat 
występować w NHL. W zawodowej lidze hokejowej za Oceanem 
Czerkawski gra już sześć lat, obecnie - w drużynie New York 
Islanders.
#005263
Jari Litmanen z FC Barcelona, jeden z najbardziej 
doświadczonych fińskich piłkarzy, został w ostatniej chwili 
powołany na towarzyski mecz z Polską, który odbędzie się 26 
kwietnia w Poznaniu.
#005264
Dwóch Radosławów Majdan i Gilewicz jako ostatni dotarli do 19-
osobowej kadry polskich piłkarzy przygotowujących się w 
Warszawie do towarzyskiego meczu z Finlandią. Spotkanie odbędzie 
się w środę w Poznaniu.
#005265
Zdaniem prezydenta Europejskiej Federacji Podnoszenia Ciężarów 
(EWF), Waldemara Baszanowskiego, podczas rozpoczynających się we 
wtorek w Sofii mistrzostw Europy seniorek i seniorów, zostaną 
pobite rekordy świata.
#005266
We wtorek, po raz pierwszy w historii krajowej piłki nożnej, 
rozegrany zostanie finałowy mecz o Puchar Ligi. Na stadionie 
Wojska Polskiego w Warszawie o to trofeum walczyć będą dwie 
stołeczne drużyny - Legia Daewoo i Hoop Polonia.
#005267
Pochodzący z Barcelony Felix Mantilla zrobił pierwszy krok, aby 
obronić tytuł w rozpoczętym w poniedziałek turnieju tenisistów w 
swym mieście (pula nagród 1 mln USD). Hiszpan bez problemów 
pokonał Holendra Sjenga Schalkena.
#005268
We wtorek mistrz olimpijski, świata i Europy w chodzie Robert 
Korzeniowski weźmie udział w stołecznym Lesie Kabackim w Biegu 
ZPC SAN o Grand Prix Warszawy oraz o Grand Prix Polskiego 
Związku Lekkiej Atletyki.
#005269
Lotos Wybrzeże Gdańsk, po wysokim zwycięstwie 53:35 nad 
mistrzem Polski Polonią Ludwik Piła, został nowym liderem 
żużlowej ekstraligi.
#005270
Grzegorz Adam Urbanowski zajął drugie miejsce w chodzie 
sportowym na 200 km w Bar-le-Duc. Wygrał Rosjanin Aleksiej 
Rodionow, który uzyskał czas 20.32.50 i wyprzedził 41-letniego 
Polaka o ponad 52 minuty.
#005271
W kolejnym meczu odbywających się w Bremie mistrzostw Europy w 
tenisie stołowym Polacy przegrali z Niemcami 1:4. Jedyny punkt 
dla polskiego zespołu zdobył Lucjan Błaszczyk, który w pierwszej 
grze pokonał Timo Bolla 11:21, 21:16, 21:16. Dzięki zwycięstwu 
gospodarze zapewnili sobie pierwsze miejsce w grupie B.
#005272
W swym drugim meczu drużynowych mistrzostw Europy w badmintonie, 
które odbywają się w Glasgow, Polska przegrała z Finlandią 1:4.	
Jedyny punkt dla polskiego zespołu zdobył debel Michał Łogosz - 
Robert Mateusiak. Polacy - grający w grupie drugiej (o miejsca 9-
16) - w sobotę pokonali reprezentację Szwajcarii 4:1.
#005273
Grunwald Poznań przegrał z hiszpańskim Atletikiem Terrasa 0:3 
(0:2) w trzecim meczu turnieju finałowego Pucharu Zdobywców 
Pucharów, który odbywa się w Terrassie. Polski zespół zajął 
trzecie miejsce w grupie i w poniedziałek zagra o 5. miejsce w 
turnieju.
#005274
Brytyjczyk David Coulthard wygrał na torze w Silverstone
czwarty wyścig tegorocznych mistrzostw świata w Formule 1 - 
Grand Prix Wielkiej Brytanii. Coulthard wyprzedził swojego 
kolegę z teamu McLaren-Mercedes, obrońcę tytułu mistrzowskiego 
Fina Mikę Hakkinena. Trzecie miejsce zajął triumfator trzech 
poprzednich wyścigów - Niemiec Michael Schumacher (Ferrari), 
który utrzymał pierwsze miejsce w klasyfikacji generalnej 
mistrzostw. 
#005275
Największą niespodzianką pierwszych, sobotnich meczów play off 
ligi NBA była porażka, na własnym parkiecie, obrońców 
mistrzowskiego tytułu koszykarzy San Antonio Spurs z Phoenix 
Suns 70:72.
#005276
W jedynym rozegranym w Wielką Sobotę meczu pierwszej rundy play 
off hokejowych rozgrywek o Puchar Stanleya drużyna Toronto Maple 
Leafs wygrała na własnym lodowisku po dogrywce z Ottawa Senators 2:1.
#005277
Podczas odbywających się w Tokio pływackich mistrzostw 
Japonii reprezentantka tego kraju Mai Nakamura pobiła rekord 
świata na 50 m stylem grzbietowym, uzyskując wynik 28,67. 
Poprzedni rekord należał od dwóch tygodni do Hiszpanki Niny 
Jivanevskej i był gorszy o 0,02 sekundy.
#005278
Francuz Cedric Pioline wygrał zaliczany do cyklu Masters Series 
turniej tenisistów w Monte Carlo (suma nagród 2,95 mln USD). W 
finale pokonał Dominika Hrbatego ze Słowacji 6:4, 7:6 (7-3), 7:6 (8-6).
#005279
Francuzka Mary Pierce wygrała turniej tenisistek w Hilton Head 
(suma nagród 1,08 mln USD), pokonując w finale Hiszpankę Arantxę 
Sanchez 6:1, 6:0.
#005280
Andrzej Gołota znokautował w trzeciej rundzie Marcusa Rhode 
(USA) w zakontraktowanej na 10 rund walce, w sobotę w Kantonie 
(Guangzhou). Było to 35 zwycięstwo w zawodowej karierze Gołoty, 
a 29. odniesione przed czasem.
#005281
Polska pokonała w Bremie Holandię 4:1 w meczu grupy B turnieju 
drużynowego mężczyzn mistrzostw Europy w tenisie stołowym.
#005282
Były mistrz świata w kolarskie górskim, Francuz Jerome Chiotti 
przyznał w wywiadzie prasowym, że stosował EPO (erytropeotynę), 
także w okresie gdy sięgał po tęczową koszulkę, w 1996 
roku.
#005283
Piłkarze Hoop Polonia Warszawa po szesnastym w sezonie 
zwycięstwie są coraz bliżej tytułu mistrza kraju. Podopieczni 
Dariusza Wdowczyka do siedmiu punktów powiększyli przewagę nad 
drugim zespołem w tabeli. Została nim stołeczna Legia.
#005284
Szesnaście goli w meczach pierwszej ligi piłkarskiej Austrii 
zdobył Radosław Gilewicz (Tirol Innsbruck). Daje mu no 3-4. 
miejsce w klasyfikacji najlepszych strzelców. Prowadzi z 25. 
bramkami Ivica Vastic (Sturm Graz).
#005285
Niemiec Erik Zabel wygrał wyścig Amstel Gold Race z metą w 
Maastricht, piątą eliminację kolarskiego Pucharu Świata. On też 
z ogromną przewagą prowadzi w klasyfikacji generalnej.
#005286
Piłkarze Glasgow Rangers zapewnili sobie mistrzostwo Szkocji w 
sezonie 1999/2000.
#005287
Manchester United został mistrzem Anglii. W sobotnim meczu 
premier league piłkarze tego klubu wygrali 3:1 z Southampton i 
mając 79 punktów na cztery kolejki przed zakończeniem sezonu 
zapewnili sobie 1. miejsce w tabeli.
#005288
Waldemar Kryger zdobył bramkę dla VfL Wolfsburg podczas meczów 
31. kolejki pierwszej ligi niemieckij. Wolfsburg wygrał 3:2 z 
1.FC Kaiserslautern, a Polak w tym spotkaniu strzelił trzeciego 
gola dla swojej drużyny.
#005289
Grunwald Poznań zremisował z niemieckim Harvestehuder Hamburg 
1:1 w drugim swoim meczu turnieju finałowego Pucharu Zdobywców 
Pucharów, który odbywa się w Terrassie. Polski zespół zajmuje 
drugie miejsce w tabeli.
#005290
Drużyny hokejowej ligi NHL Pittsburgh Penguins, Dallas Stars i 
Colorado Avalanche zapewniły sobie w piątek awans do drugiej 
rundy play off rozgrywek o Puchar Stanleya.
#005291
Zaczyna napływać chłodniejsze i bardziej wilgotne powietrze. 
Na krańcach północno-wschodnich pogodnie. W województwach 
południowo-wschodnich zachmurzenie duże z opadami deszczu i 
burzami. Poza tym zachmurzenie umiarkowane, miejscami 
wzrastające do dużego, z przelotnymi opadami deszczu. W centrum 
i na Śląsku burze. Temperatura maksymalna od 18 do 22 
st. Wiatr słaby i umiarkowany, tylko w czasie burz dość silny i 
porywisty.
#005292
"Zwróciłem się do klubu parlamentarnego Unii Wolności o 
wycofanie mojej kandydatury" - powiedział. Twierdzi, że nie ma 
szans, by w Sejmie uzyskał wystarczające poparcie - zwłaszcza 
tych ugrupowań, z którymi czuje się związany. Przypomniał, że 
nadal jest aktualna propozycja objęcia przez niego funkcji 
rzecznika praw w Kosowie.
Dodał, że postanowił wycofać się z kandydowania również dlatego, 
by nie "poświęcać funkcji rzecznika w Kosowie dla dosyć 
niepewnej rozgrywki tutaj".
Szef klubu Unii Wolności Jerzy Wierchowicz powiedział PAP, że 
przyjął decyzję Nowickiego z żalem i ubolewaniem, bo w jego 
ocenie jest to najlepszy kandydat na Rzecznika. Zaznaczył 
jednak, że spodziewał się jej, bo Nowicki już wcześniej 
uzależniał kandydowanie na RPO od poparcia całej koalicji. 
Podkreślił, że jest zdziwiony niechętną postawą AWS wobec tej 
kandydatury.
Sejm ma wybrać Rzecznika Praw Obywatelskich na posiedzeniu w tym 
tygodniu. O stanowisko ubiegają się Andrzej Sikora zgłoszony 
przez AWS i prof. Jan Wawrzyniak, kandydat SLD.
"Zaprosiłem pana Andrzeja Sikorę na spotkanie z klubem UW w 
czwartek. Klub się spotka, porozmawia, wypyta i podejmie decyzję 
jak głosować" - powiedział Wierchowicz.
#005293
Rada Krajowa Unii Wolności ma dziś podjąć decyzję w sprawie 
kandydata w wyborach prezydenckich. Wiele wskazuje na to, że 
wybór UW ograniczył się do niewskazania żadnego kandydata albo 
do poparcia kandydatury Andrzeja Olechowskiego.
Po wtorkowym posiedzeniu zarządu partii, który ma przedstawić 
Radzie Krajowej stanowisko w tej sprawie, Władysław Frasyniuk 
powiedział PAP, że "w ogóle nie były rozważane kandydatury 
wewnątrz Unii".
Członkowie Rady Krajowej Unii nie muszą kierować się 
stanowiskiem zarządu partii. Mogą zdecydować się na inne 
rozwiązanie.
#005294
Kandydat na prezesa Instytutu Pamięci Narodowej Jerzy Polaczek 
nie wyklucza, że wycofa się z kandydowania, jeśli AWS, UW i PSL 
uda się uzgodnić nowego, wspólnego kandydata. Według relacji 
polityków tych ugrupowań rozmowy w tej sprawie są zaawansowane. 
"Jeżeli mogłoby dojść do porozumienia AWS, UW i PSL, to nie 
chciałbym swoją osobą utrudniać powstania IPN".
Sekretarz klubu AWS ds. dyscypliny Andrzej Szkaradek potwierdził 
w rozmowie z PAP, że trwają rozmowy na temat poparcia 
ewentualnego nowego kandydata, ale jego nazwisko "zna tylko 
Marian Krzaklewski".
Niemniej po wtorkowym spotkaniu koalicyjnym politycy AWS i UW 
zapewnili, że nic się nie zmieniło w sprawie kandydatury 
Jerzego Polaczka na prezesa IPN - AWS go popiera, UW jest 
przeciw. Zaprzeczyli, że jest nowy kandydat na prezesa.
#005295
za wykonanie budżetu w ub.roku. Stało się tak głosami SLD i UW. 
Przedstawiciele obu ugrupowań zarzucają zarządowi, że źle 
rozporządzał pieniędzmi: przenosił wydatki na rok bieżący i 
zwracał część środków do budżetu państwa. Tak argumentowali tę 
decyzję członkowie regionalnej UW, która - przynajmniej 
formalnie - pozostaje w koalicji z AWS.
"To sprawa czysto polityczna. Nie chodzi tu o finanse, ale o 
manifestację polityczną. Unia Wolności strzeliła gola 
samobójczego" - powiedział PAP rzecznik Urzędu Maszałkowskiego w 
Katowicach, Adam Warzecha.
Sejmik nie udzielił zarządowi absolutorium mimo pozytywnych 
opinii Regionalnej Izby Obrachunkowej w Katowicach. Ta 
dwukrotnie uznała, że w 1999 roku zarząd prawidłowo rozporządzał 
pieniędzmi.
Do ewentualnego odwołania zarządu, co może nastąpić najwcześniej  
po dwóch tygodniach, potrzeba 3/5 głosów. Aby tak się stało, 
razem z SLD i UW musiałoby głosować dwóch członków AWS.
AWS ma w sejmiku 31 radnych, Unia Wolności - 12, SLD - 31, tak 
jak Sojusz głosuje też najczęściej 1 przedstawiciel PSL.
#005296
Komisja Praw Człowieka ONZ uchwaliła rezolucję, wzywającą Rosję 
do zbadania wszystkich przypadków domniemanego naruszania praw 
człowieka w Czeczenii, w tym zbiorowych zabójstw. W dokumencie 
wezwano Moskwę do powołania niezależnej komisji śledczej. Projekt 
rezolucji zgłosiły państwa Unii Europejskiej, poparte przez 
Kanadę i USA. 
Rosyjska delegacja, która wystąpiła przed głosowaniem, 
skrytykowała zaproponowany przez UE tekst jako nie 
przedstawiający zrównoważonej oceny sytuacji w Czeczenii. 
#005297
Rosja znów rozwiała nadzieje USA na modyfikację układu o 
ograniczeniu obrony przeciwrakietowej (ABM) z 1972 roku, 
proponując w zamian globalny program ograniczenia dostępu do 
technologii rakietowych.
W przemówieniu na konferencji ONZ, poświęconej realizacji 
układu o nierozprzestrzenianiu broni jądrowej (NPT), szef 
dyplomacji rosyjskiej Igor Iwanow sprzeciwił się wszelkim 
zmianom w ABM.
Układ ABM przewiduje, że ani Rosja, ani Stany Zjednoczone nie 
będą rozszerzać swego systemu obrony przeciwrakietowej tak, by 
obejmował całe terytorium państwa. 
Dzień wcześniej sekretarz stanu USA Madeleine Albright broniła 
amerykańskich planów rozbudowy systemu obrony przeciwrakietowej. 
#005298
Ukraina - jeden z największych i potencjalnie najbogatszych 
krajów europejskich - popadła w głęboki kryzys gospodarczy, 
którego rezultatem jest ogromna armia bezrobotnych - głosi 
raport MOP.
Zdaniem Międzynarodowej Organizacji Pracy kryzys spowodowany 
zaniedbaniami w rozwiązywaniu podstawowych problemów kraju od 
czasu, kiedy po rozpadzie Związku Radzieckiego w 1991 roku - 
Ukraina stała się niepodległa, doprowadził też do spadku liczby 
ludności i drastycznego spadku standardu życia.
"Większość ludności Ukrainy żyje w warunkach ubóstwa" - 
podkreślił jeden z autorów raportu MOP, Guy Standing. Miesięczne 
dochody statystycznego Ukraińca spadły realnie z 37 dolarów w 
1998 roku do 25 USD w 1999 roku. Od 1991 roku liczba ludności 
zmniejszyła się z 52 milionów do 50 milionów w związku ze 
spadkiem średniej długości życia i drastycznym wzrostem liczby 
samobójstw.
#005299
Lewicowy ekstremizm jest w Czechach o wiele silniejszy i 
bardziej niebezpieczny niż ekstremizm prawicowy - uważa czeski 
kontrwywiad.
Zdaniem ekspertów Informacyjnej Służby Bezpieczeństwa (BIS) w 
Czechach obserwuje się "poważną i szerzącą się w społeczeństwie" 
ekstremistyczną działalność "neobolszewickich i połączonych z 
nimi lewicowych, skrajnie nacjonalistycznych grup opartych o 
idee panslawistyczne".
Plany formacji skrajnej lewicy, jak np. ponowne włączenie Europy 
Środkowej i Wschodniej do rosyjskiej strefy wpływów, cieszą się - 
zdaniem ekspertów BIS - poparciem oficjalnych struktur Federacji 
Rosyjskiej i Białorusi. Służby wywiadowcze tych krajów były 
inicjatorami obecnego ruchu panslawistycznego - ukrytej formy 
wpływów i zyskiwania poparcia dla rosyjskich interesów.
#005300
Niemiecka Izba Przemysłowo-Handlowa (DIHT) wezwała do 
spowolnienia procesu poszerzenia UE na wschód. Według 
przedstawicieli niemieckiego biznesu Polska mogłaby wejść do UE 
najwcześniej w 2005 roku.
Rzecznik komisarza UE ds. poszerzenia Jean-Christoph Filori 
określił stanowisko Izby jako "interesujący wkład" w dyskusję o 
poszerzeniu. Zaznaczył jednak, że w niczym nie zmienia ono 
"naszych kryteriów i procedur" dotyczących przyjmowania nowych 
krajów do UE.
#005301
Chińska policja zatrzymała na pekińskim Placu Bramy 
Niebiańskiego Spokoju (Tiananmen) około stu wiernych i 
sympatyków zakazanej przez władze sekty Falungong.
Wcześnie rano - w rocznicę ubiegłorocznej 10-tysięcznej 
manifestacji sekty, będącej pokazem siły tej organizacji - 
Falungong usiłowała zorganizować na placu demonstrację. Policja 
interweniowała natychmiast. 
Sekta Falungong to mieszanina wierzeń taoistycznych, 
buddyjskich, a także tradycyjnych chińskich sztuk medytacji i 
gimnastyki. 
W sumie w ciągu ostatniego roku - jak szacują niezależne 
organizacje obrony praw człowieka - w całych Chinach aresztowano 
ponad 35 tysięcy ludzi związanych z sektą.
#005302
Wiceprzewodniczący parlamentu chińskiego został uznany winnym 
korupcji przez parlamentarną komisję dyscyplinarną i odwołany z 
urzędu - poinformowała oficjalna chińska agencja Xinhua. Cheng 
Kejie 20 kwietnia został wyrzucony z Komunistycznej Partii Chin 
pod zarzutem przyjęcia łapówki w wysokości 4,5 mln dolarów, 
kiedy pełnił funkcję szefa rządu południowochińskiego regionu 
Guangxi. Jest to jeden z najgłośniejszych ujawnionych w Chinach 
skandali korupcyjnych ostatnich kilkudziesięciu lat. 
#005303
Setki studentów teherańskiej politechniki zbojkotowało zajęcia, 
protestując na wiecu przeciwko represjom wobec 
proreformatorskiej prasy. Apelowano o wsparcie polityki reform, 
prowadzonej - wbrew konserwatywnym mułłom - przez prezydenta 
Mohammada Chatamiego.
W ostatnich dniach konserwatyści z rządu irańskiego nasilili 
represje wobec proreformatorskiej prasy - aresztowano dwóch 
znanych dziennikarzy, wydawców liberalnej prasy, a także 
zamknięto 14 dzienników i periodyków, otwarcie występujących po 
stronie prezydenta-pragmatyka i jego idei.
#005304
W czwartym w tym roku głośniejszym zamachu w Belgradzie we 
wtorek wieczorem zastrzelono dyrektora Jugosłowiańskich Linii 
Lotniczych JAT Żivorada Petrovicia. Zginął przed domem trafiony 
w głowę serią z karabinu maszynowego, gdy wychodził z samochodu. 
Według jednej z belgradzkich stacji telewizyjnych napastników 
było dwóch. Z miejsca zbrodni oddalili się pieszo.
61-letni Petrović urodził się w Pożarevcu, mieście rodzinnym 
prezydenta Jugosławii Slobodana Miloszevicia. Związany od dawna 
zawodowo z JAT-em był jego dyrektorem przez ostatnich pięć lat. 
We wcześniejszych zamachach w Belgradzie zginęli m.in. mocny 
człowiek serbskiego świata przestępczego Żeljko Rażnjatović ps. 
"Arkan" oraz minister obrony Pavle Bulatović.
#005305
Podczas wtorkowej sesji Giełdy Papierów Wartościowych spadł 
kurs akcji 99 spółek, 86 wzrósł, a 35 nie zmienił się, w tym na 
rynku NFI wzrosła cena akcji sześciu funduszy, pięciu spadła, a 
trzech nie zmieniła się. Indeks rynku podstawowego WIG wzrósł o 
0,2 proc. do 19.074,8 pkt. WIG20 stracił 0,4 proc. i wyniósł 
1.961 pkt.
#005306
Rosną szanse na krótkoterminową poprawę koniunktury na 
warszawskiej giełdzie, choć bilans dogrywek świadczy o możliwości 
spadku w środę - uważa Marek Pokrywka, makler DM BOŚ. 
"Do tej pory wysokość obrotów w granicach 100 mln zł 
powodowała przynajmniej krótkoterminową poprawę koniunktury" - 
powiedział makler. Obroty na rynku podstawowym wyniosły we wtorek
113,8 mln zł. 
Zdaniem maklera, podczas ewentualnej wzrostowej korekty, WIG ma 
szanse wzrosnąć nawet do 20.500 pkt, chociaż silna linia oporu 
dla indeksu znajduje się w okolicach 20.000 pkt.
We wtorek na rynku NFI panowały nastroje podobne jak na rynku 
podstawowym. Obroty nieco zniżkowały, a indeks NIF pozostał na 
poziomie z poprzedniej sesji.
"Od pewnego czasu indeks ten walczy o pokonanie długoterminowej 
linii trendu spadkowego" - powiedział makler.
Dodał, że jego zdaniem są obecnie spore szanse na wzrosty na 
rynku NFI.
#005307
W I połowie kwietnia ceny żywności i napojów bezalkoholowych 
wzrosły o 0,7 proc. w porównaniu z II połową marca i o 1,0 proc. 
w stosunku do I połowy marca.
#005308
Polski Koncern Naftowy podniósł od środy ceny wszystkich 
rodzajów benzyny o 50 zł na tonie, a oleju napędowego o 90 zł na 
tonie.
#005309
Inflacja roczna w kwietniu spadnie do 10 proc., miesiąc do 
miesiąca wyniesie 0,6 proc., a na koniec roku inflacja nie 
będzie wyższa niż 7,0 proc. - powiedział wiceminister 
finansów Jarosław Bauc.
#005310
Banki inwestycyjne Salomon Smith Barney i Societe Generale 
spodziewają się nawet w ciągu najbliższych trzech miesięcy 
obniżki stóp procentowych w Polsce w związku z zahamowaniem 
tendencji wzrostu inflacji.
#005311
Po wtorkowym spadku wartości euro w stosunku do dolara USA 
coraz więcej ekonomistów uważa, że w najbliższy czwartek Rada 
Europejskiego Banku Centralnego może podwyższyć stopy 
procentowe.
#005312
Wartość euro spadła we wtorek do rekordowo niskiego poziomu 
względem dolara USA, kolejny raz w ciągu tygodnia. Po 
ubiegłotygodniowym spadku w środę do 0,9450 USD, wczoraj, we 
wtorek za euro płacono 0,9310 USD.
#005313
W wtorek złoty osłabł o 1,5 grosza w porównaniu do piątkowego 
zamknięcia, osiagając poziom 4,31 zł za USD.
#005314
Niemiecka Izba Przemysłowo-Handlowa (DIHT) wezwała we wtorek 
do spowolnienia procesu poszerzenia UE na wschód. Według 
przedstawicieli niemieckiego biznesu, Polska mogłaby wejść do UE 
najwcześniej w 2005 roku.
#005315
Za tydzień mija ostateczny termin rozliczania się z fiskusem. 
Od dochodów w 1999 roku musimy zapłacić podatek według skali 19, 
30, 40 proc. Konkretną kwotę do zapłaty można jednak obniżyć 
korzystając z licznych ulg.
#005316
Przedstawiciele amerykańskiego koncernu motoryzacyjnego 
General Motors i Ford Motor Co. przedstawią na początku 
przyszłego tygodnia swoje strategie nabycia koreańskiej firmy 
motoryzacyjnej Daewoo Motor Co. - podaje Yonhap News.
#005317
Milion ton węgla rocznie dostarczać będą przez 20 lat dwie 
kopalnie Nadwiślańskiej Spółki Węglowej SA w Tychach do 
elektrociepłowni, którą buduje w Chorzowie spółka Elcho z 
większościowym udziałem koncernu PSEG Global.
#005318
Szwedzka firma motoryzacyjna Volvo i francuski Renault 
ogłosiły projekt zawarcia sojuszu, dzięki któremu powstanie 
drugi największy na świecie, po firmie DaimlerChrysler,
koncern-producent ciężarówek.
#005319
Rosyjski minister do spraw podatków twierdzi, że Rosja będzie w 
stanie sfinansować tegoroczne wydatki budżetowe bez pomocy 
zagranicznych pożyczek, bo jej gospodarka funkcjonuje lepiej niż 
oczekiwano.
#005320
24 miliardy koron (ok. 630 mln USD) kosztować będzie 
140-kilometrowa autostrada D3, która połączy Pragę - przez Tabor 
i Czeskie Budziejowice - z granicą austriacką. Budowa rozpocznie 
się w 2001 r., a zakończy w 2010.
#005321
Statoil Polska przejął 6 stacji benzynowych, należących do 
Neste w Polsce.
#005322
Biblioteka Kongresu USA, najstarsza amerykańska instytucja 
kulturalna, obchodzi swoje dwustulecie.
Placówka ta dysponuje największym na świecie zbiorem publikacji, 
obejmującym ponad 219 milionów egzemplarzy różnych wydawnictw i 
dokumentów. W jej posiadaniu znajduje się 28 milionów książek, w 
tym 700 tysięcy "białych kruków", wśród których jest Biblia 
wydana przez Gutenberga.
Biblioteka, utworzona 24 kwietnia 1800 roku, początkowo miała 
zaledwie 740 egzemplarzy książek i czasopism. Teraz jej zbiory 
zajmują półki o łącznej długości 850 kilometrów. Biblioteka ma 
53 miliony rękopisów. Codziennie powiększa jej zbiory od siedmiu 
do dziesięciu tysięcy dokumentów.
#005323
W Łazienkach Królewskich w Warszawie stanie pomnik Henryka 
Sienkiewicza. Uroczyste odsłonięcie z udziałem m.in. wnucząt i 
pra-prawnuka pisarza odbędzie się 5 maja - w rocznicę urodzin 
noblisty.
#005324
Ze względu na duże zainteresowanie publiczności dyrekcja 
krakowskiego Muzeum Narodowego o dwa tygodnie, do 7 maja, 
przedłużyła wystawę dzieł Józefa Mehoffera. W ciągu trzech 
miesięcy ekspozycję obejrzało ponad 40 tys. widzów.
#005325
Popularny aktor irlandzkiego pochodzenia Pierce Brosnan, 
owdowiały od 1991 roku po śmierci pierwszej żony Casandry 
Harris, w maju weźmie ślub z obecną towarzyszką życia, Keely 
Shaye-Smith.
#005326
Po wybuchu w elektrowni atomowej w Czarnobylu 26 kwietnia 1986 
roku naukowcy wydzielili wokół niej strefę największego 
skażenia. Obecnie przypomina ona raj, gdzie rośliny i zwierzęta 
rozwijają się prawie bez ingerencji człowieka. Tak zwana 
pierwsza strefa skażenia ma 2,5 tysiąca kilometrów kwadratowych. 
"Zwierzęta szybko zorientowały się, że tu są dla nich idealne 
warunki. Nasz jedyny problem to wilki. Jest ich już za dużo. 
Zdarza się, że przedostają się poza strefę na tereny 
zamieszkałe" - powiedział Serhij Usajew, specjalista od 
problemów ekologii w "strefie wyobcowania". Zapewnił, że żadnych 
mutacji nie zarejestrowano. Przyroda w strefie skażenia robi 
duże wrażenie. W kryształowo czystych strumykach pływają małe i 
wielkie ryby, żyją tu wszystkie właściwe dla Polesia gatunki 
ptaków i zwierząt. 
Naukowcy wiedzą jednak, że w gruncie zalega około dwóch milionów 
metrów sześciennych związków radioaktywnych. Nikt nie wie, kiedy 
do strefy będzie mógł wrócić człowiek. Może za sto lat, a może 
dopiero za kilka stuleci - mówią niepewnie naukowcy. 
Władze w Kijowie twierdzą, że dotychczas na walkę z następstwami 
wybuchu (włącznie z okresem sowieckim) wydały około 11 mld 
dolarów. Sporą część tej kwoty pochłaniają dotacje i ulgi dla 
ofiar Czarnobyla, a takich zarejestrowano w całym kraju 3,5 
miliona. 
Ukraińscy lekarze twierdzą, że od roku 1990 na skutek wybuchu w 
Czarnobylu umarło ponad cztery tysiące osób. Najczęściej osoby 
te cierpiały na choroby układu krążenia, serca, układu 
pokarmowego i onkologiczne.
#005327
Niemiecki artysta Kolbli zamierza dziś postawić w pobliżu 
elektrowni wielkie jajo - symbol życia, jako przestrogę dla 
przyszłych pokoleń. Jajo jest betonowe, waży osiem ton, a jego 
wysokość przekracza trzy metry.
#005328
Nowe mozaiki rzymskie przedstawiające wzory geometryczne i 
sylwetki ptaków odkryli polscy archeolodzy w Aleksandrii - 
poinformował PAP Wojciech Kołątaj z Centrum Archeologii 
Śródziemnomorskiej Uniwersytetu Warszawskiego. 
"W początkach kwietnia przekazaliśmy władzom egipskim pawilon ze 
zrekonstruowanymi mozaikami z naszych wcześniejszych odkryć. 
Dosłownie w kilkanaście dni później pojawiły się nowe 
znaleziska" - powiedział Kołątaj. 
Od kilku lat polskie prace wykopaliskowe w Aleksandrii 
koncentrują się na odsłanianiu pozostałości rzymskiej dzielnicy 
mieszkalnej z I wieku n.e. Odkopano już duży fragment 
reprezentacyjnej ulicy i pozostałości stojących przy niej 
rzymskich willi. 
#005329
Skażenie środowiska prowadzi do upośledzenia inteligencji 
milionów ludzi na całym świecie - twierdzi dr Chris Williams z 
Instytutu Edukacji przy Uniwersytecie Londyńskim.
#005330
Szczeciński jacht "Maria", uczestniczący w wyprawie dookoła 
świata szlakiem Magellana "Victoria 2000", żegluje na Pacyfiku 
wzdłuż wybrzeża Chile. Na jednostce częściowo wymieniono załogę.
#005331
Przed stu laty - 26 kwietnia 1900 roku - urodził się amerykański 
geofizyk Charles Francis Richter, twórca obiektywnej skali do 
pomiarów siły trzęsienia Ziemi. 
#005332
Amerykańska sonda kosmiczna Galileo przesłała fotografie trzech 
z czterech najbliższych księżyców planety Jowisz: Thebe, 
Amalthea i Metis. Są one dostępne w Internecie na stronie: 
www.news.cornell.edu/releases/April00/Simonelli.moons.deb.html.
#005333
Proteina wytwarzana przez gruczoły limfatyczne zabija komórki 
raka płuc. Otwiera to nowe perspektywy w walce z tą chorobą. O 
wynikach badań nad proteiną SLC poinformowali naukowcy 
amerykańscy.
#005334
Przyszłe produkty Microsoftu, w tym nowy system operacyjny 
Windows, będą "karłowate", jeśli rząd nakaże podział firmy - 
oświadczył szef giganta komputerowego Bill Gates. "Ucierpią na 
tym konsumenci" - przestrzegł.
Gates podkreślił, że nie ma obecnie możliwości rozwoju systemu 
Windows bez wspólnej pracy ludzi odpowiedzialnych za Windows i 
programy z tzw. pakietu biurowego Office.
Media amerykańskie poinformowały, że Ministerstwo 
Sprawiedliwości USA jest bliskie zalecenia władzom sądowym, by 
orzekły podział spółki Microsoft Corporation na dwa 
przedsiębiorstwa. Przeciw firmie Billa Gatesa toczy się proces z 
oskarżenia o niedopuszczalne praktyki monopolistyczne.
#005335
choć był trzeźwy.
Do izby skierował go nietrzeźwy lekarz...
Badania alkomatem wykazały  u niego 0,79 promila alkoholu. 
Został zwolniony z pracy. Powód zwolnienia: "utrata zaufania do 
pracownika".
We wtorek wieczorem na osiedlu Złotego Wieku do mężczyzny 
śpiącego w okolicy pętli autobusowo-tramwajowej wezwano karetkę 
pogotowia. Lekarz zdecydował, że pacjenta należy odwieźć do Izby
Wytrzeźwień.
Tam trzykrotne badanie alkomatem wykazało, że w powietrzu
wydychanym przez mężczyznę nie ma ani śladu alkoholu. 43-letni
krakowianin zasłabł i mimo natychmiastowej reanimacji zmarł.
Na wniosek prokuratora przebadano zespół karetki pogotowia,
który jako pierwszy udzielał pomocy. Wyniki - jak wyżej.
Lekarz, który pracował tylko na dyżurach w Oddziale Pomocy 
Doraźnej szpitala zeznał do policyjnego protokołu, że pacjenta 
badał o godz. 21.47, a o godz. 23.00 wypił piwo. Wówczas pełnił 
jeszcze dyżur...
"Lekarz inspekcyjny z Oddziału Pomocy Doraźnej naszego szpitala
podczas dyżuru nie czuł od niego woni alkoholu" - powiedziała 
dyrektor szpitala im. Żeromskiego Lucyna Zajdak-Ciba. "Przez 
cztery lata nie było na tego lekarza żadnych skarg. To dobry 
fachowiec. Do takiej sytuacji doszło po raz pierwszy, ale nie 
możemy sobie pozwolić na podobne przypadki".
#005336
Sąd Rejonowy w Bydgoszczy skazał na 6 lat więzienia 44-
letniego b. policjanta Mirosława T., który przed dwoma laty 
w Inowrocławiu po pijanemu śmiertelnie potrącił autem rowerzystę 
i zbiegł z miejsca wypadku.
Wobec oskarżonego sąd orzekł także zakaz prowadzenia pojazdów 
przez okres 6 lat i zobowiązał go do zwrócenia prawa jazdy w 
wydziale komunikacji.
Na poczet orzeczonej kary sąd zaliczył oskarżonemu areszt 
tymczasowy trwający od 22 września do 17 listopada 1998.
#005337
Proces czterech policjantów z Sosnowca, z których jeden 
oskarżony jest o nieumyślne spowodowanie śmierci 23-letniego 
Michała Filipka, a pozostali trzej o pobicie jego brata, 
rozpoczął się przed Sądem Rejonowym w Sosnowcu.
#005338
Nieznani sprawcy zastrzelili w Gdańsku we wtorek nad ranem 43-
letniego Czesława J. Ofiara dostała 12 strzałów z broni 
automatycznej w klatkę piersiową.
#005339
Wojskowy Sąd Garnizonowy w Szczecinie aresztował chorążego 
Piotra L., który w nocy z piątku na sobotę zastrzelił po 
pijanemu podwładnego.
#005340
Jedenastoletni chłopiec zginął w Sianowie (Zachodniopomorskie) 
podczas zabawy z rodzeństwem. Dziecko udusiło się w podpalonej 
wcześniej beczce obłożonej słomą.
#005341
Prokuratura w Prudniku (Opolskie) wyjaśnia okoliczności wypadku 
drogowego, który spowodował sędzia tamtejszego sądu. W wypadku 
rannych zostało pięć osób. Według policjantów, sędzia był pijany.
#005342
Łódzka policja zatrzymała dwóch mężczyzn - obecnego i byłego 
ochroniarza hipermarketu - podejrzanych o to, że przez co 
najmniej rok okradali sklep.
#005343
Ośmiu mężczyzn z woj. łódzkiego zostało oskarżonych o udział w 
grupie przestępczej dokonującej napadów na TIR-y. Mężczyźni 
zrabowali towar o wartości ok. 2,5 mln zł; na swym koncie mają 
także zabójstwo.
#005344
Zgodnie z kilkuwiekową tradycją we wtorek po Wielkanocy na 
wzgórzu Lasoty w krakowskiej dzielnicy Podgórze obchodzone było 
święto Rękawki. Towarzyszył mu odpust w tamtejszym kościele św. 
Benedykta.
Niektóre z atrakcji święta to kramy z odpustowymi zabawkami i 
słodyczami, karuzele i występy zespołów muzycznych. Podczas 
całodniowego festynu odnowiono też stare pogańskie tradycje 
święta Rękawki; sianie pieniędzy mające na celu odstraszenie 
biedy oraz sadzenie świętych drzewek, w których odpoczywają 
dusze zmarłych.
Tradycje święta Rękawki są pozostałością obyczajów pogańskich.
Pierwsze pisemne wzmianki o święcie pojawiają się w XVI w.
Później, aby odciągnąć jego uczestników od pogańskich zwyczajów,
władze kościelne w pobliżu wzgórza wybudowały kościół pod
wezwaniem św. Benedykta, w którym odpust odbywał się w tym samym
dniu, co Rękawka. Obecnie święto jest nieodłącznie związane z
odpustem w tym kościele.
#005345
Sześcioro dzieci padło ofiarą strzelaniny w waszyngtońskim 
ogrodzie zoologicznym. Jedno z nich zmarło w szpitalu - 
pozostałe są poważnie ranne. Co najmniej dwoje jest w stanie 
krytycznym.
Dzieci w wieku 11-16 lat zostały ranne, gdy na terenie ogrodu 
nagle doszło do wymiany strzałów między grupami młodzieżowymi. 
W ZOO odbywało się spotkanie organizowane tu tradycyjnie co roku 
przez Afrykańsko-amerykańskie Stowarzyszenie Rodzin. W 
uroczystości wzięły udział tłumy ludzi. Waszyngtońska policja jak 
do tej pory nie była w stanie wskazać winnych strzelaniny. 
Zaoferowano nagrodę tysiąca dolarów dla osoby, która mogłaby 
wyjaśnić sprawę i wskazać odpowiedzialnych za tragedię. 
#005346
Bezpłatna infolinia dla petentów, którzy chcą poskarżyć się na 
pracę urzędników, od środy będzie działać w pod numerem 0800 61 
61 61 w Krakowie - zapowiadają władze miasta. 
#005347
Zgodnie z kilkusetletnią tradycją mieszkańcy Grabowa koło Łęczycy 
(woj. łódzkie) obchodzili we wtorek "trzeci dzień świąt" zwany 
"Dniem palanta". Święto obchodzone jest w każdy wtorek po 
Wielkanocy; ma przedłużyć czas wolny od pracy i pomóc w 
zrzuceniu kilogramów, których przybyło grabowskim palanciarzom 
podczas świątecznych biesiad.
#005348
Obfite deszcze spowodowały osunięcie się ziemi w pustelni św. 
Jana z Dukli. W ubiegłym tygodniu - z tego samego powodu - 
osuwała się ziemia w powiecie strzyżowskim, powodując 
zniszczenia budynków, sieci energetycznych i dróg.
#005349
Prawie 20 mln ton rosyjskiej ropy i 30 mld metrów sześciennych 
gazu przedostaje się każdego roku do środowiska, zatruwając 
Rosję - wynika z raportu międzynarodowej organizacji 
ekologicznej Greenpeace.
#005350
Legendarną sowiecką flagę zwycięstwa, która 55 lat temu 
załopotała nad Reichstagiem w Berlinie, przez najbliższe trzy 
dni można będzie oglądać w kijowskim muzeum II wojny światowej. 
Potem symbol nieistniejącego już państwa wróci do Moskwy. 
#005351
Do zamieszek doszło po meczu, kiedy kibice Legii oczekiwali 
na wyjście kibiców Polonii - mieli być eskortowani na ul. 
Konwiktorską, gdzie mieści się stadion Polonii. Część fanów Legii 
zaczęła się rozchodzić do domów, jednak najbardziej krewcy 
oczekiwali na wyjście kibiców Polonii. Na pilnujących porządku 
policjantów poleciały kamienie wyrwane z chodników, kosze na 
śmiecie i kije. Zdaniem kibiców to policja ich zaatakowała.
Doszło do dwóch poważniejszych incydentów, kiedy to 
funkcjonariusze sił bezpieczeństwa użyli gumowych kul, a na 
agresywnych kibiców natarli też konno. Raz policja użyła armatki 
wodnej.
Uciekających kibiców policja "wyłapywała" po bocznych uliczkach 
i bramach. Wśród doprowadzonych do radiowozów były również 
kobiety.
"Zatrzymano kilkadziesiąt najbardziej agresywnych osób, ponad 
sto wylegitymowano. Dokładne dane będą znane dopiero rano" 
- powiedział PAP Andrzej Browarek z Zespołu Prasowego Komendy 
Stołecznej Policji. Dodał, że policjanci odprowadzali większe 
grupki kibiców na przystanki, tak by nie doszło do poważniejszych 
zajść między samymi kibicami.
#005352
W rozegranym w Sarajewie towarzyskim meczu piłkarskim zespół 
Reszty Świata pokonał reprezentację Bośni i Hercegowiny 1:0. 
Jedyną bramkę zdobył w 83. minucie z rzutu karnego Roberto 
Baggio. Dochód z rozegranego pod auspicjami Międzynarodowej 
Federacji Piłkarskiej (FIFA) spotkania został przeznaczony na 
cele charytatywne.
#005353
Tenisistki stołowe Węgier zdobyły we wtorek w Bremie złoty 
medal turnieju drużynowego mistrzostw Europy. W finałowym meczu 
Węgierki wygrały 4:2 z reprezentacją Niemiec. Polskie tenisistki 
stołowe, wygrywając z Dunkami 4:1, uplasowały się ostatecznie na 
25. miejscu.
#005354
Polska pokonała Finlandię 2:0 (1:0) w towarzyskim meczu 
piłkarskich drużyn młodzieżowych (do lat 21) rozegranym w 
Grodzisku Wielkopolskim.
#005355
Włoski kolarz Sergio Barbero z grupy Lampre-Daikin wygrał drugi 
etap wyścigu Tour du Trentin, długości 201 km z Linzu (Austria) 
do Coredo (Włochy).
#005356
Turek Halil Mutlu zdobył w Sofii złoty medal mistrzostw Europy 
w podnoszeniu ciężarów w dwuboju wagi 56 kg.
We wtorek w rywalizacji kobiet na najwyższym stopniu podium 
stanęły dwie Bułgarki - Donka Minczewa (48) oraz Izabela 
Rifatowa (53). Mutlu pobił rekord świata w podrzucie - 166,5, a 
Minczewa w rwaniu - 85.
#005357
Dziś Wydział Gier Polskiego Związku Piłki Nożnej podejmie 
decyzję w sprawie meczu Lech Kreisel Poznań - Petro Płock, który 
nie odbył się z powodu choroby piłkarzy z Płocka.
#005358
Francuz Didier Rous z grupy Bonjour wygrał we wtorek w 
Vimoutiers 61. kolarski wyścig Paryż - Camembert. Na mecie 
wyścigu (208 km) Rous wyprzedził o 6 sekund małą grupkę, w 
której najszybszy był Amerykanin Lance Armstrong.
#005359
Anna Woja (Marki) i Jan Marchewka (Legia Warszawa) zwyciężyli w 
biegu przełajowym ZPC SAN o Grand Prix Warszawy oraz Grand Prix 
Polskiego Związku Lekkiej Atletyki.
#005360
Złoty medal drużynowych mistrzostw Europy w badmintonie 
zdobyła po raz ósmy Dania, pokonując w finałowym meczu w Glasgow 
- tak jak dwa lata temu w Sofii - Anglię 4:1. Polacy zajęli 
dwunaste miejsce.
#005361
Trzykrotny mistrz olimpijski, słynny turecki sztangista Naim 
Suleymanoglu chciałby przygotowywać się do igrzysk w Sydney 
razem z bułgarską kadrą.
#005362
Hokeiści Toronto Maple Leafs zakwalifikowali się do drugiej 
rundy play off rozgrywek o najcenniejsze trofeum w lidze NHL - 
Puchar Stanleya, po wyjazdowym zwycięstwie w poniedziałek nad 
Ottawa Senators 4:2.
#005363
Koszykarzom Utah Jazz, po poniedziałkowym zwycięstwie 101:87 
nad Seattle SuperSonics, brakuje już tylko jednej wygranej, aby 
awansować do drugiej rundy play off NBA.
#005364
Lenny Wilkens zrezygnował w poniedziałek wieczorem, po siedmiu 
sezonach, z funkcji trenera koszykarzy Atlanta Hawks. 
Szkoleniowiec legitymuje się najlepszym bilansem meczów w NBA - 
1 179 zwycięstw i 981 porażek.
#005365
Argentyńczyk Marcelo Gallardo został laureatem prestiżowej 
nagrody Piłkarskiego Oskara, przyznawanej co roku najlepszemu 
graczowi ekstraklasy francuskiej przez samych piłkarzy.
#005366
Australijski Komitet Olimpijski (AOC) zwrócił się do rządu 
federalnego z żądaniem powołania narodowej komisji, która by się 
zajęła zwalczaniem handlu środkami dopingującymi - poinformował 
dziennik Sydney Morning Herald.
#005367
12 finalistów piłkarskich mistrzostw Europy  sprawdzi swą 
formę na 45 dni przed rozpoczęciem tej imprezy. W środowej serii 
towarzyskich meczów - grać będzie i mistrz Europy, Niemcy; i 
wicemistrz - Czechy, i gospodarze mistrzostw: Belgowie i 
Holendrzy. W środę odbędzie się także, w Poznaniu, mecz Polska -
Finlandia.
#005368
Wisła Code Kraków awansowała do drugiej rundy rozgrywek o 
drużynowy Puchar Europy w judo. Judocy Wisły w pierwszej rundzie 
pokonali na wyjeździe portugalski zespół CDU Deportivo 
Universiario de Lisboa 5:2 (w małych punktach 45:20).
#005369
Jozef Chovanec przedłużył kontrakt z Czeską Federacją 
Piłkarską o dwa lata i będzie prowadzić reprezentację tego kraju 
do finałów mistrzostw świata 2002 roku. Szczegóły finansowe 
nowej umowy nie zostały ujawnione.
#005370
Polska znajduje się w obszarze lekko obniżonego ciśnienia, 
w chłodniejszym i bardziej wilgotnym powietrzu. Ciśnienie w 
Warszawie w południe - 1003 hPa i będzie wzrastać. Na Pomorzu i 
w Wielkopolsce pogodnie. Na pozostałym obszarze zachmurzenie 
umiarkowane, okresami duże i miejscami, zwłaszcza w Małopolsce, 
opady deszczu. Temp. maks. od 15 st. w Małopolsce do 20 st. na 
Mazurach. Wiatr słaby.
#005371
Aktualność przesłania Zjazdu Gnieźnieńskiego w budowaniu 
zjednoczonej Europy podkreślił Senat w uchwale przyjętej podczas 
uroczystego posiedzenia z okazji tysiąclecia Zjazdu. 
"Senat podkreśla aktualność przesłania Zjazdu Gnieźnieńskiego w 
budowaniu zjednoczonej Europy; Europy mającej świadomość swych 
korzeni chrześcijańskich, tradycji łacińskiej i greckiej; Europy 
- suwerennych i równych państw; Europy otwartej, uniwersalnej i 
solidarnej" - czytamy w uchwale. 
W posiedzeniu Senatu uczestniczyli m.in. premier Jerzy Buzek, 
wicemarszałek Sejmu Stanisław Zając, szef dyplomacji Bronisław 
Geremek, prymas Polski kardynał Józef Glemp. 
#005372
Unia Wolności nie wystawi kandydata w wyborach prezydenckich; 
zachęca swoich wyborców do indywidualnych decyzji - taką uchwałę 
przyjęła przewagą jednego głosu Rada Krajowa partii. Poparło 
ustawę 43 uczestników Rady, 42 było przeciw, a 9 wstrzymało się 
od głosu. 
"Wskazanie partyjnego kandydata na urząd prezydenta RP, jednego 
spośród wielu, jest dla nas gorszym wyborem. W zaistniałej 
sytuacji Unia Wolności nie utożsamia się w pełni i całkowicie z 
żadną z osób kandydujących na urząd prezydenta w wyborach roku 
2000. Zachęcamy naszych zwolenników, by dokonali indywidualnego 
wyboru i kierując się programem Unii Wolności, zgodnie z 
osobistymi preferencjami i osądem sumienia" - napisano w uchwale.
Jednocześnie uczestnicy Rady podkreślili, że najlepszym 
rozwiązaniem byłoby wystawienie wspólnego kandydata przez obóz 
posierpniowy, ale - jak zaznaczono w uchwale - ta możliwość 
oddala się.
#005373
Marian Krzaklewski uważa, że decyzja Rady Krajowej UW może 
spowodować większe poparcie jego kandydatury przez elektorat 
Unii. "Przedstawiając program w swojej kampanii będę brał pod 
uwagę dziedzictwo sierpnia i jestem przekonany, że powinno to 
znaleźć uznanie w tej części elektoratu UW, która to dziedzictwo 
sierpnia bardzo sobie ceni" - powiedział PAP Krzaklewski. 
Również zdaniem wiceszefa klubu AWS Jacka Rybickiego, decyzja 
Rady Krajowej UW "otwiera szanse dla poparcia przez elektorat 
unijny kandydata AWS". Rybicki dostrzega jednocześnie w decyzji 
Rady Krajowej UW zagrożenie dla kandydata AWS, bo "z badań 
wynika, że w tej sytuacji część elektoratu unijnego może poprzeć 
w pierwszej turze Aleksandra Kwaśniewskiego". 
#005374
Wg rzeczniczki SLD Danuty Waniek, na decyzji UW o niewystawianiu 
kandydata na prezydenta zyska w staraniach o reelekcję 
Aleksander Kwaśniewski. 
"Kwaśniewski ma swoich sympatyków w szeregach Unii. Sondaże 
wskazują, że Kwaśniewski ma poważne szanse na ponowny wybór. 
Angażowanie się przeciwko niemu byłoby ze strony Unii ogromną 
niezręcznością. Z drugiej strony deklaracja poparcia 
Kwaśniewskiego byłaby w niektórych kręgach Unii mocno 
kontestowana" - ocenia Waniek powody pozostawienia elektoratowi 
Unii decyzji, kogo poprzeć w wyborach prezydenckich.
#005375
W ocenie wiceprezesa Polskiego Stronnictwa Ludowego, Marka 
Sawickiego, Unia Wolności poprze któregoś z kandydatów na 
prezydenta jeszcze przed I turą wyborów, po wyklarowaniu się 
sytuacji politycznej. "Poparcie dla prezydenta Kwaśniewskiego 
rośnie" - powiedział Sawicki PAP.
Decyzję Unii nazwał taktyczną. "Jest to gra taktyczna na 
ewentualny układ polityczny po przyszłych wyborach 
parlamentarnych. Unia zastanawia się, jak nie zaszkodzić 
urzędującemu kandydatowi w wyborach prezydenckich." 
#005376
Wałęsa uważa, że wygrana w wyborach prezydenckich Anrzeja 
Olechowskiego zaprzeczyłaby idei demokracji. "Prędzej najgorsza 
chabeta z prawej strony otrzyma moje poparcie niż Olechowski" - 
powiedział Wałęsa na spotkaniu w Chojnie (Zachodniopomorskie) z 
lokalnymi władzami samorządowymi i mieszkańcami miasta.
Jego zdaniem możliwe jest, że Aleksander Kwaśniewski nie wygra 
wyborów. "Wystarczy prawda, by tak się stało" - powiedział Wałęsa. 
"Trzeba mówić jasno, że nie więcej jak 10 proc. krzywd obecnych 
można zrzucić na rząd, reszta to spuścizna po komunistach. Rachunek 
za to należy wystawić Kwaśniewskiemu, Millerowi i spółce."
#005377
Mianowanie dowódcy sił zbrojnych, zniesienie powszechnego poboru 
oraz większą aktywność w dziedzinie zwalczania przestępczości 
zapowiedział Janusz Korwin-Mikke - kandydat na prezydenta. 
Hasłem kampanii wyborczej prezesa Unii Polityki Realnej Korwin-
Mikkego ma być: "Dwam tysiące prominentów do kryminału na 2000 
rok". Korwin-Mikke chce, aby do więzienia trafili ci politycy i 
urzędnicy państwowi, o których powszechnie wiadomo, że są 
skorumpowani.
#005378
Wg Jana Marii Rokity (AWS-SKL), dopóki Sejm nie podejmie 
odważnej decyzji w sprawie finansowania partii politycznych, tak 
długo problem korupcji w polityce nie będzie rozwiązany. W środę 
w Sejmie przez cały dzień politycy i eksperci zastanawiali się 
jak walczyć z korupcja i jak jej przeciwdziałać. 
Wg Rokity w państwie nie ma instytucji czy organu, "włącznie z 
premierem i ministrem spraw wewnętrznych", które uważałyby 
zwalczanie korupcji za element "swojej misji". 
Marszałek Sejmu Maciej Płażyński uważa, że bez względu na 
faktyczny wymiar korupcji w Polsce trzeba pokazywać, że trwa 
walka z tą patologią. "Trudno budować demokrację, która polega na 
reprezentacji poprzez partie, gdy partie te są oceniane jako 
grupy interesów, często jako swoisty związek zawodowy ludzi 
sprawujących władzę, a nie jako instytucje które działają dla 
dobra wspólnego" - dodał marszałek. 
Helen Sutch, główny ekspert Banku Światowego ds. zwalczania 
korupcji w bloku państw Europy Wschodniej uważa, że Polska może 
być w swoim regionie liderem w zwalczaniu korupcji. 
Ekspert BŚ od problematyki finansowania partii politycznych 
Antony Stephen King przestrzegał przed tworzeniem nadmiernie 
szczegółowych przepisów antykorupcyjnych.
#005379
Komisja Europejska zrobi wszystko, by rozszerzenie UE nastąpiło 
jak najszybciej - zapewiał dyrektor generalny ds. rozszerzenia w 
KE Eneko Landaburu. Nie chciał oceniać czy data przyjęcia Polski 
w 2003 r. jest realna.  Do Warszawy Landaburu przyleciał na 
zaproszenie głównego negocjatora członkostwa Polski w Unii Jana 
Kułakowskiego. Jest to jego pierwsza podróż po objęciu stanowiska 
dyrektora generalnego. 
#005380
Wicepremier Leszek Balcerowicz zaproponował, by zarząd 
Totalizatora Sportowego został wyłoniony w drodze konkursu. 
Apelował również, by rada nadzorcza miała "apolityczny skład".
#005381
Jerzy Polaczek poinformował, że rezygnuje z ubiegania się o 
stanowisko prezesa Instytutu Pamięci Narodowej. Wg 
nieoficjalnych informacji najpoważniejszym nowym kandydatem na 
prezesa jest senator Leon Kieres. 
"W związku z tym, że moja kandydatura nie otrzyma wsparcia ze 
strony wymaganej większości 3/5 posłów, a moją wolą jest 
przyczynienie się do kompromisu politycznego, niezbędnego dla 
skutecznego wyboru prezesa IPN, w dniu dzisiejszym podjąłem 
decyzję o złożeniu rezygnacji z dalszego kandydowania na prezesa 
Instytutu, a  stosowne pismo zostało złożone u marszałka Sejmu" -
oświadczył Polaczek na konferencji prasowej, w towarzystwie 
lidera AWS Mariana Krzaklewskiego i szefa klubu UW Jerzego 
Wierchowicza. Krzaklewski i Wierchowicz zapewniali, że AWS i UW 
porozumieją się w sprawie nowego kandydata na prezesa IPN. 
#005382
Wniosek o odwołanie szefa TVP Roberta Kwiatkowskiego zgłosił 
członek rady nadzorczej telewizji publicznej Lech Jaworski. Rada 
zadecydowała, że rozpatrzy wniosek 10 maja, po zapoznaniu się z 
jego uzasadnieniem. Lech Jaworski (związany z AWS - przyp. PAP) 
zarzuca Kwiatkowskiemu upolitycznienie telewizji publicznej i 
rosnącą komercjalizację jej programów. 
#005383
Przeciw internetowym publikacjom Centrum Szymona Wiesenthala nt. 
Narodowej Demokracji i Armii Krajowej protestują członkowie 
związanego z KPN-Ojczyzna stowarzyszenia Młodzi Konfederaci. W 
liście wysłanym do premiera Izraela Ehuda Baraka żądają 
sprostowania tych informacji. 
"Na oficjalnych stronach internetowych Narodowa Demokracja jest 
umieszczona na stronach opatrzonych symbolem swastyki. 
Równocześnie Armia Krajowa jest przedstawiana jako 
nacjonalistyczne podziemie (polskie), odpowiedzialne za wiele 
wrogich czynów przeciwko Żydom" - napisali Młodzi Konfederaci. 
"Chcemy sprostowania nieprawdziwych informacji. Próbowaliśmy 
skontaktować się w tej sprawie z Centrum Szymona Wiesenthala, a 
także z Markiem Edelmanem. Niestety, bez skutku" - powiedział 
PAP przewodniczący stowarzyszenia Paweł Czyż. 
#005384
Ocena reformy ochrony zdrowia, rola izb lekarskich oraz kondycja 
zawodu lekarza - to główne tematy V Nadzwyczajnego Zjazdu 
Lekarzy. Ok. 500 delegatów okręgowych izb lekarskich będzie 
obradować w Mikołajkach przez trzy dni. 
"Jednym z niewielu pozytywów reformy jest konieczność liczenia 
kosztów w służbie zdrowia" - powiedział PAP wiceprezes Naczelnej 
Rady Lekarskiej Włodzimierz Bednorz. Lekarze narzekają, że wbrew 
zapowiedziom "pieniądz nie idzie za pacjentem", kasy chorych 
narzucają świadczeniodawcom usług medycznych zaniżone stawki, 
określają limity świadczeń medycznych, jest rozbudowana 
biurokracja, a w służbie zdrowia wciąż mało się zarabia. 
"Pensje lekarzy są wciąż poniżej oczekiwań" - przyznał w liście 
do zjazdu premier Jerzy Buzek. Dodał, że rząd stara się usunąć 
nieprawidłowości. 
#005385
Składający wizytę w Waszyngtonie szef dyplomacji rosyjskiej Igor 
Iwanow w czasie spotkania z prezydentem Billem Clintonem 
zaapelował o wstrzymanie planowanych przez USA zmian w zawartym 
w 1972 r. układzie ws. rakiet balistycznych (ABM). Rozmowę obu 
polityków zdominowały sprawy rozbrojeniowe. "Uważamy, że nasze 
wzajemne  bezpieczeństwo będzie lepiej gwarantowane, jeśli układ 
pozostanie nienaruszony" - oświadczył Iwanow tuż po spotkaniu z 
prezydentem Clintonem. Rzecznik Rady Bezpieczeństwa Narodowego 
USA Mike Hammer powiedział, iż proponowane obecnie przez 
administrację zmiany w układzie ABM nie stanowią żadnego 
zagrożenia dla równowagi sił.
#005386
Rzeczniczka francuskiego Ministerstwa Spraw Zagranicznych, Anne 
Gazeau-Secret oświadczyła, że amerykański projekt obrony 
przeciwrakietowej może wywołać nowy wyścig zbrojeń jądrowych. 
Prezydent Bill Clinton ma postanowić latem, czy rozmieścić wokół 
terytorium USA ograniczony system przechwytywania pocisków 
rakietowych, które mogłyby zostać wysłane przez jedno z tak 
zwanych "państw awanturniczych", jak Irak czy Korea Północna, 
albo przez jakieś ugrupowanie terrorystyczne. Stworzenie takiego 
systemu naruszyłoby układ ABM o ograniczeniu obrony 
przeciwrakietowej. 
#005387
Wojska rosyjskie nasiliły ataki bombowe na Czeczenów. Nasilenie 
ataków ze strony Rosjan nastąpiło po zorganizowaniu przez 
Czeczenów dwóch zasadzek (w niedzielę i we wtorek) na kolumny 
żołnierzy sił federalnych. 
Jednocześnie Moskwa odrzuciła krytykę Zachodu  w sprawie 
sytuacji w tej republice. Rosyjskie MSZ uznało, że wtorkowa 
rezolucja Komisji Praw Człowieka ONZ, wzywająca Rosję do 
zbadania wszystkich przypadków domniemanego naruszania praw 
człowieka w Czeczenii, w tym zbiorowych zabójstw, była 
podyktowana jedynie względami politycznymi i została przyjęta 
pod naciskiem państw Zachodu. 
#005388
Serbski minister sprawiedliwości Dragoljub Janković oskarżył
Zachód o zainspirowanie zabójstwa szefa państwowych linii 
lotniczych JAT, Żivorada Petrovicia. Petrović, przyjaciel rodziny 
prezydenta Slobodana Miloszevicia, został zastrzelony przez 
nieznanych sprawców przed własnym domem. "To specyficzny rodzaj 
terroryzmu państwowego importowanego z zagranicy. Sądzę, że jest 
to perfidna próba destabilizacji obecnych władz i obalenia 
państwa"  ocenił minister Janković.
Wg komentarzy w Belgradzie wskazuje się, że nie wiadomo, 
dlaczego Petrović padł ofiarą zamachu. Stojąc na czele JAT-u od 
ośmiu lat nie był zamieszany w żadne skandale.
#005389
Minister finansów Austrii Karl-Heinz Grasser, członek skrajnie 
prawicowej Partii Wolnościowej, ponowił groźbę opóźniania reform 
w Unii Europejskiej, jeśli kraje członkowskie UE będą nadal 
unikać kontaktów politycznych z Wiedniem. Oświadczył, że 
powzięta w lutym decyzja 14 unijnych partnerów Austrii o 
zamrożeniu stosunków dwustronnych z Wiedniem oznacza naruszenie 
praw Austrii.
#005390
Parlament bułgarski przyjął ostatecznie, w drugim czytaniu, 
złagodzoną wersję ustawy uznającej reżim komunistyczny za 
sprzeczny z prawem. Ustawa uznaje rządy komunistyczne w Bułgarii 
w okresie 1944-1989 roku za sprzeczne z prawem i zasługujące na 
osądzenie. Bułgarską Partię Komunistyczną (BPK) uznaje za 
organizację przestępczą. 
#005391
Premier Giuliano Amato i 23 ministrów z nowego, centrolewicowego 
rządu włoskiego, złożyło przysięgę przed prezydentem republiki, 
Carlo Azeglio Ciampim. 
W nowym rządzie zasiądzie 22 polityków z dotychczasowej koalicji 
centrolewicowej i dwóch "technokratów" nie związanych ze światem 
polityki. Siedem ministerstw objęli przedstawiciele największej 
partii koalicji - Demokraci Lewicy. 
#005392
Parlament hiszpański powierzył Jose Marii Aznarowi urząd 
premiera na drugą, czteroletnią kadencję. Kandydaturę Aznara 
poparła jego Partia Ludowa, która zwyciężyła w marcowych 
wyborach, oraz dwie partie regionalne. 
W swoim expose Aznar przedstawił plan reform, obiecując większą 
konkurencyjność w gospodarce i stanowczość wobec regionalnych 
separatystów. Opowiedział się za dalszą liberalizacją i 
modernizacją rynku pracy w celu osiągnięcia pełnego zatrudnienia.
#005393
Przed sądem apelacyjnym w stolicy Chile, Santiago, rozpoczęło 
się postępowanie w sprawie uchylenia immunitetu byłego dyktatora 
Chile, generała Augusto Pinocheta. 
Jest to "pierwszy pozytywny krok w kierunku obalenia bariery 
prawnej, która chroniła Augusto Pinocheta od ponad ćwierćwiecza" 
- napisała organizacja obrońców praw człowieka Amnesty 
International w komunikacie opublikowanym w Londynie.	
#005394
Wojska państw Unii Europejskiej gotowe są ewakuować białych z 
Zimbabwe, o ile przemoc wobec nich będzie rosła - napisała 
niemiecka gazeta "Frankfurter Allgemeine Zeitung". 
Wg FAZ, W.Brytania przygotowała swe oddziały, które mają 
stacjonować w Mozambiku, a Portugalia i Niemcy opracowały trasy 
bezpiecznej ewakuacji przez sąsiadujące z Zimbabwe kraje. RPA, 
Zambia i Botswana zgodziły się na przemarsz wojsk przez swe 
terytoria. 
#005395
Podczas środowej sesji Giełdy Papierów Wartościowych wzrósł 
kurs akcji 112 spółek, 59 spadł, a 47 nie zmienił się, w tym na 
rynku NFI wzrosła cena akcji pięciu funduszy, ośmiu spadła, a 
jednego nie zmieniła się. Indeks rynku podstawowego WIG wzrósł o 
0,9 proc. do 19.252,9 pkt. WIG20 wzrósł 0,8 proc. i wyniósł 1.976 
pkt. MIDWIG zwiększył się o 0,9 proc. i osiągnął 1.106,8 pkt. 
WIRR po wzroście o 2,2 proc. osiągnął 2.895,7 pkt. NIF spadł o 
0,9 proc. wyniósł 56 pkt.
#005396
Wiele czynników wskazuje na to, że mieliśmy w środę do czynienia 
z pierwszym dniem prognozowanej wcześniej korekty wzrostowej - 
uważa Marek Pokrywka, makler DM BOŚ.
"Korekta wzrostowa powinna wynieść WIG do 20.500 pkt., po czym 
nastąpi prawdopodobnie kontynuacja trendu spadkowego, ale już w 
znacznie łagodniejszej formie niż to miało miejsce w czasie 
ostatniego miesiąca" - powiedział makler. 
Jego zdaniem rozpoczęta pod koniec marca fala spadkowa powinna 
zakończyć się przy WIG wynoszącym 17.500-18.000 pkt. 
"Przed osiągnięciem wspomnianej strefy powinna wystąpić 
silniejsza korekta wzrostowa, która być może właśnie się 
rozpoczyna" - powiedział Pokrywka.
#005397
Deficyt handlowy Polski po dwóch miesiącach 2000 roku wzrósł do 
2.834,4 mln dolarów z 2.329,3 mln w analogicznym okresie 1999 
roku. Eksport po dwóch miesiącach 2000 roku wyniósł 4 mld 353,4 
mln USD i był wyższy o 5,7 proc. niż w analogicznym okresie 1999 
roku. Import wyniósł 7 mld 187,8 mln USD i był wyższy o 12,6 
proc. niż po dwóch miesiącach 1999 roku. 
#005398
RPP nie wprowadziła zmian w polityce monetarnej i podtrzymała 
jej restrykcyjne nastawienie - podała Rada Polityki Pieniężnej w 
komunikacie. "RPP omówiła aktualny przebieg procesów 
inflacyjnych w gospodarce oraz sytuację na rynkach finansowych. 
RPP postanowiła podtrzymać restrykcyjne nastawienie w polityce 
pieniężnej" - podała RPP. Uznała ona, że inflacja grudzień do 
grudnia w 2000 roku może być w pobliżu górnego przedziału celu 
inflacyjnego 5,4-6,8 proc. 
#005399
Stalexport, główny akcjonariusz Huty Ostrowiec SA (HO), 
obejmie większość nowej emisji akcji huty. 
#005400
Stopa bezrobocia nie zmieniła się w marcu i wyniosła  13,9 
proc., jak w lutym. Liczba bezrobotnych wzrosła o 5.600 osób w 
porównaniu do lutego i wyniosła 2,533 mln. 
#005401
Giełda Papierów Wartościowych zawiesiła obrót akcjami Banku 
Współpracy Regionalnej SA w związku z przekazaniem przez 
ProCapital SA zawiadomienia o ogłoszeniu wezwania. 
#005402
Giełda Papierów Wartościowych zawiesiła podczas środowej sesji 
obrót akcjami spółki Kopex SA w związku z zamiarem ogłoszenia 
wezwania. 
#005403
W środę złoty umocnił się o 1,5 grosza w porównaniu do 
wtorkowego zamknięcia, osiągając poziom 4,2950 zł za USD. 
#005404
France Telecom, druga największa w Europie firma 
telekomunikacyjna, próbuje zdystansować Telecom Italia SpA w 
końcowej walce o nabycie 35 proc. akcji TP SA, składając 
"połączoną" ofertę wraz z Kulczyk Holding SA - napisał w 
środowym wydaniu "Wall Street Journal". 
#005405
Rząd zaakceptował w środę projekty dwóch ustaw celnych, które 
mają chronić polskich producentów przed nadmiernym importem. 
Jedna dotyczy ogólnych regulacji, a druga odnosi się tylko do 
towarów tekstylnych. 
#005406
41,2 mln zł zysku netto wykazała po pierwszym kwartale tego 
roku Huta im. Tadeusza Sendzimira SA w Krakowie (HTS) przy 
przychodach ze sprzedaży 708,4 mln zł. 
#005407
Przetarg na doradcę prywatyzacyjnego warszawskiego zakładu 
energetycznego STOEN SA zostanie ogłoszony 8 maja. 
#005408
12 maja tego roku Sąd Apelacyjny wyda wyrok w sporze o znaki 
towarowe wódek produkowanych przez Polmos, toczącym się pomiędzy 
Polmosem a spółką Agros Holding SA. 
#005409
W 2000 roku możliwe jest uruchomienie systemu opłat 
kompensacyjnych dla wytwórców energii, którzy zawarli kontrakty 
długoterminowe. 
#005410
Huta Katowice SA, największy polski producent stali, złożyła w 
Ministerstwie Gospodarki wniosek o wszczęcie postępowania 
antydumpingowego ws. czterech rodzajów profili, wytwarzanych 
przez producentów z Czech. 
#005411
Komisje sejmowe zaaprobowały w środę projekt ustawy 
przewidującej odroczenie zakładom górnictwa siarki spłaty 
składek na ubezpieczenie społeczne do 31 sierpnia 2003 roku. 
#005412
Ceny ropy naftowej w Londynie nieznacznie spadły po podaniu we 
wtorek przez American Petroleum Institute, że zapasy tego 
surowca w USA wzrosły więcej, niż przewidywano.
#005413
Starania o zwiększenie funduszów na kulturę i dokończenie prac 
legislacyjnych, w tym także nad ustawą o kinematografii - to 
według ministra kultury Kazimierza Michała Ujazdowskiego, ważne 
zadania resortu w najbliższym czasie. Minister Ujazdowski 
przedstawił podczas posiedzenia sejmowej komisji kultury i 
środków przekazu najbliższe zamierzenia  ministerstwa. "Nie będę 
narzekał na innych ministrów czy premiera, ale marzy mi się, by 
nakłady na kulturę wzrosły do 1 proc. wydatków budżetowych. Nie 
obejmowałem tej funkcji, by stać w miejscu" - powiedział 
minister. "Ważna jest nowelizacja prawa autorskiego, jednak 
poważniejszy problem rodzi ustawa o kinemetografii, nad którą 
prace nie posunęły się z uwagi na sprzeczności polityczne i brak 
aktywności ministerstwa w ostatnim roku. Chciałbym w najbliższym 
czasie wystąpić w tej sprawie z inicjatywą rządową" - mówił. 
#005414
Kathleen Battle, wielka dama światowej sceny operowej, wystąpiła 
w środę w warszawskim Teatrze Wielkim-Operze Narodowej. Przy 
pełnej sali śpiewała utwory Mozarta, Schuberta, Donizettiego, 
Straussa i Lehara. 
#005415
Czwartkowy koncert w warszawskim Towarzystwie im. Fryderyka 
Chopina upamiętni pierwszą rocznicę śmierci Wiktora Weinbauma, 
pianisty i wieloletniego zasłużonego dyrektora Towarzystwa. 
#005416
Czwartkowy koncert w kościele św. Michała Archanioła w Warszawie 
zainauguruje polskie tournee Orkiestry i Chóru Filharmonii 
Narodowej. 
#005417
"Eryki 99" za największe wydarzenie roku w dziedzinie karykatury 
przyznano pośmiertnie Gwidonowi Miklaszewskiemu za całokształt 
dorobku artystycznego. Nagrodą uhonorowano również Muzeum 
Karykatury - za wystawę "Ogniem i mieczem na wesoło".
#005418
W końcu roku rozpoczną się zdjęcia do nowego filmu z serii 
"Różowa pantera".
#005419
Aleksander Kwaśniewski zaapelował do parlamentarzystów o 
zwiększenie nakładów na naukę i edukację. Prezydent wręczył 51 
nominacji profesorskich. Dziesięciu nominowanych, z różnych 
powodów, nie mogło odebrać tytułów. "Apeluję do 
parlamentarzystów, aby znaleźli środki dla polskiej nauki, 
edukacji, uczelni i instytutów badawczych" - powiedział 
prezydent. 
#005420
Ostatnia zima przyniosła na półkuli północnej - także w Polsce - 
sezonowe ubytki ozonu. Jego zawartość w atmosferze była mniejsza 
o 5-10 proc. w stosunku do średniej wieloletniej.  "Takie 
kilkuprocentowe ubytki w styczniu, lutym i marcu, mieszczące się 
w granicach sezonowych wahań zawartości ozonu, nie są 
szczególnie groźne. Również kilkudniowe upały w kwietniu nie 
spowodowały zagrożenia ozonowego. Obecne ubytki nie są już tak 
wielkie jak na początku lat dziewięćdziesiątych, kiedy notowano 
rekordowe spadki" - powiedział PAP dr Janusz Krzyścin z Pracowni 
Ozonowej Instytutu Geofizyki PAN. Zdaniem dr Krzyścina, obecnie 
obserwuje się na półkuli północnej - co potwierdzają także 
polskie badania - powolną stabilizację zawartości ozonu w 
atmosferze ale na nowym, niższym poziomie równowagi. 
#005421
Prof. Tomasz Twardowski uważa, że żywność genetycznie 
modyfikowana jest lepsza od tradycyjnej. Według niego, produkty 
transgeniczne są najdokładniej analizowane i podlegają surowej 
ocenie.
#005422
Kosmiczna "ciężarówka" Progress wystartowała z Bajkonuru w 
Kazachstanie z ładunkiem zapasów dla załogi rosyjskiej stacji 
orbitalnej Mir.
#005423
Śmiałe plany przekształcenia rosyjskiej stacji orbitalnej Mir w 
hotel dla bogaczy mogą spełznąć na niczym i jeśli do lata nie 
znajdą się sponsorzy, stację trzeba będzie zlikwidować. 
#005424
Zdrowa, niskokaloryczna dieta zmniejsza o 30 proc. ryzyko 
śmierci w wyniku chorób serca i naczyń wieńcowych oraz 
nowotworów - wynika z badań w Queens College Uniwersytetu Nowego 
Jorku. 
#005425
Naukowcy południowoafrykańscy zaprezentowali kopalne szczątki 
pary istot przedludzkich, w tym najbardziej kompletną czaszkę 
takiej istoty, jaką kiedykolwiek znaleziono. 
#005426
Komisja Europejska wezwała kraje "15" do pełnej liberalizacji 
usług w zakresie dostępu do Internetu. Do zaleceń tych będzie 
musiała dostosować się także Polska i inne kraje kandydujące, 
jeszcze przed wejściem do UE. "Kraje kandydujące muszą bacznie 
śledzić propozycje Komisji w tej sprawie. Będziemy w Warszawie 
rozmawiać o treści inicjatywy cyber-Europy i zastanawiać się nad 
tym, jaka część tej inicjatywy powinna być już teraz przyjęta 
przez te państwa" - powiedział polskim dziennikarzom komisarz UE 
do spraw społeczeństwa informatycznego Erkki Liikanen. 
#005427
Internet Ventures Poland SA planuje w pierwszym kwartale 2001 
roku sprzedaż akcji na amerykańskim rynku Nasdaq - poinformował 
podczas konferencji prasowej Leszek Bogdanowicz, prezes zarządu 
IVP SA. "Prawdopodobnie emisję ulokujemy na amerykańskiej 
giełdzie Nasdaq w pierwszym kwartale 2001 roku. Do końca czerwca 
powinny zostać podjęte odpowiednie decyzje" - powiedział 
Bogdanowicz. Firma IVP jest właścicielem portalu internetowego 
arena.pl.
#005428
Przestępczość w cyberprzestrzeni będzie tematem konferencji 
krajów G-8 (grupy najbardziej uprzemysłowionych państw świata 
oraz Rosji), która odbędzie się 15-17 maja w Paryżu.
#005429
W 14. rocznicę katastrofy w Czarnobylu komputery w Korei 
Południowej zostały zaatakowane przez wirusa o nazwie "Czarnobyl". 
#005430
Akt oskarżenia przeciwko 13 osobom, członkom zarządu i pracownikom
Banku Rozwoju Rolnictwa Rolbank wpłynął do Sądu Rejonowego w 
Poznaniu. "Oskarżeni działali na szkodę Rolbanku poprzez
niedopełnienie lub nadużycie praw i obowiązków służbowych. W wyniku 
działalności całej trzynastki Rolbank stracił płynność finansową 
i został w 1995 roku zawieszony przez prezesa NBP" - powiedział 
prokurator. 
Jednym z oskarżonych jest były wicepremier (w rządzie Mieczysława 
Rakowskiego) Kazimierz O. Wg prokuratury w latach 1991-1994, jako
dyrektor I Oddziału Banku Rozwoju Rolnictwa Rolbank nie dopełnił 
ciążących na nim obowiązków. Jako dyrektor warszawskiego oddziału
Rolbanku Kazimierz O. udzielał kredytów bez dokonania oceny zdolności 
kredytowej firm biorących pożyczki - ustaliła prokuratura.
Kredyty udzielane przez Kazimierza O. nie były też odpowiednio 
zabezpieczone. Wg prokuratury w wyniku jego działalności Rolbank 
utracił ponad 9 milionów 800 tysięcy złotych. Kazimierz O. został w 
kwietniu 1998 odznaczony przez prezydenta Aleksandra Kwaśniewskiego 
Krzyżem Komandorskim z Gwiazdą Orderu Odrodzenia Polski - za zasługi
dla rozwoju bankowości.
#005431
Wg radnej Rady Warszawy Julii Pitery (Zgoda Warszawska - Liga 
Republikańska) ustalona wartość łapówki za możliwość 
zrealizowania w stolicy jakiejś inwestycji wynosi od 10 do 20 
proc. jej wartości. Pitera, radna i członek polskiego oddziału 
zajmującego się korupcją międzynarodowego stowarzyszenia 
Transparency International, była w środę gościem Radia Zet. 
Tematem rozmowy była korupcja wsród polityków i samorządowców. 
Na pytanie dziennikarza :"cennik warszawski pani zna?", Pitera 
odpowiedziała: "Mówi się, że od 10 do 20 procent, w zależności 
od stawki". Dodała, że urzędnicy bardzo chętnie opowiadają o 
przekupstwie. "Ta szczerość po prostu zdumiewa. Opowiadają sobie 
o mechanizmach, o różnego rodzaju procederach. To jest 
porażające, bo to znaczy, że sprowadziliśmy politykę do poziomu 
żenującego" - powiedziała Pitera. 
#005432
Łódzka prokuratura postawiła zarzuty ujawnienia tajemnicy 
państwowej czterem b. funkcjonariuszom UOP w Lublinie. Dwóch z 
nich aresztował sąd. Sprawa wiąże się z przesłaniem w 1999 r. 
tajnych dokumentów do "Gazety Wyborczej".
#005433
Białostocki Sąd Okręgowy wyłączył w jawność tej części procesu 
gangu wymuszającego haracze od właścicieli lokali 
gastronomicznych, w której będzie zeznawać narzeczona świadka 
koronnego.
#005434
Do kwietniowych rachunków telefonicznych dwustu tys. abonentów w 
Małopolsce zostanie dołączona ulotka reklamująca policyjną akcję 
"Powstrzymać przemoc". Na ulotce znajduje się znak graficzny 
policji, nazwa akcji i numer telefonu 615 22 22, pod który 
mieszkańcy mogą przekazywać  informacje przydatne policji. 
Wyjaśniono też ideę akcji.
#005435
Poznański sąd uniewinnił dwóch poznaniaków, którzy opublikowali 
w Internecie częstotliwości nadawania radiostacji Urzędu Ochrony 
Państwa i policji. Internauci byli oskarżeni o złamanie 
tajemnicy państwowej. 
#005436
Kara od trzech miesięcy do pięciu lat więzienia oraz zakaz 
wykonywania zawodu grozi dwojgu lekarzom z Białegostoku 
oskarżonym o nieumyślne spowodowanie śmierci studenta. 
#005437
26 osób zatrzymano podczas wieczornych zajść w Warszawie po 
wtorkowym meczu Legia-Polonia. Podczas bijatyki z kibicami Legii 
8 policjantów odniosło obrażenia; dwóch trafiło do szpitala. 
Przeciwko zatrzymanym skierowane zostaną wnioski do kolegium, 
wobec jednej osoby wszczęto postępowanie deportacyjne.
#005438
Policja w Zgorzelcu udaremniła próbę samobójczą jednego z 
zatrzymanych. Podejrzany o kradzieże samochodów 26-letni Piotr 
L. próbował powiesić się w celi na paskach wydartych z materaca. 
Piotr L. został przewieziony do szpitala. Jego życiu nie zagraża 
niebezpieczeństwo.
#005439
Sąd Apelacyjny utrzymał w mocy wyroki Sądu Okręgowego na siedmiu 
mężczyzn, oskarżonych o udział w brutalnym zabójstwie 
krakowskiego sutenera. Trzej mężczyźni skazani zostali wówczas 
na kary po 25 lat więzienia, trzej inni na kary po 15 lat. Za 
pomoc w ukryciu przestępstwa i wywiezienie zwłok samochodem 
kolejny oskarżony skazany został na karę trzech i pół roku 
pozbawienia wolności.
#005440
Bieg przodowników pracy, zawody trójek murarskich, jedzenie pajd 
chleba ze smalcem na czas i inne atrakcje będą miały miejsce 
podczas imprezy "Pożegnanie lat 50-tych" na wrocławskim Rynku w 
pierwszą niedzielę maja. Będzie to pierwsza masowa impreza w ramach 
obchodów milennijnych miasta. "Pamiętamy, że tamte lata nie były 
wcale zabawne. Chcemy je jednak pożegnać happeningowo i na wesoło,
bo przecież i wtedy zdarzały się wesołe chwile" - opowiadał podczas
konferencji prasowej Zdzisław Smektała, pomysłodawca i organizator 
imprezy.
Prezydent Wrocławia Bogdan Zdrojewski wystosuje apel do wszystkich 
mieszkańców - nad miastem zostaną zrzucone ulotki następującej treści:
"Towarzysze! Ludu Pracujący! Dziś obchodzimy 1000-lecie miasta i 
50-tą rocznicę zrzucenia amerykańskiej stonki na polskie ziemie. 
Historia Wrocławia to dzieje wielkiego wysiłku ludności 
polskiej. To wielki czas budowania stolicy Dolnego Śląska, ale i 
wytężonej walki z wszelką reakcją i zachodnim terrorem". 
Prezydent  - podobnie jak inni przedstawiciele miasta i 
województwa - wystąpi w czerwonym krawacie, białej koszuli i 
czapce-uszatce lub "beretce". 
#005441
Od wtorku lekarze i pielęgniarki z Samodzielnego Publicznego 
Zakładu Opieki Zdrowotnej w Przemyślu jeżdżą na wizyty domowe do 
chorych taksówkami, bo z powodu długu Wojewódzka Kolumna 
Transportu Sanitarnego udostępnia im tylko połowę karetek. 
Problemy z karetkami utrzymują się od wielu miesięcy i 
WKTS grozi, że wstrzyma także usługi transportowe dla 
Wojewódzkiej Stacji Pogotowia Ratunkowego w Przemyślu, której 
dług wobec kolumny wynosi 648 tys. zł. Oznaczałoby to, że sześć 
stacji pogotowia ratunkowego musiałoby ograniczyć swą 
działalność do usług ambulatoryjnych, zaprzestając pomocy 
doraźnej. 
#005442
Program ochrony wód zlewiska Dunajca przedstawili posłom 
samorządowcy tego regionu. Patronat nad inicjatywą objął 
marszałek Sejmu, Maciej Płażyński.
#005443
Śnieżno-skalna lawina na Babiej Górze w Beskidach zniszczyła 
fragmenty szlaków czerwonego i żółtego. 
#005444
W siedzibie federalnej służby archiwalnej w Moskwie otwarto w 
wystawę, której głównym eksponatem jest pokazywany po raz 
pierwszy fragment czaszki przywódcy III Rzeszy Adolfa Hitlera. 
#005445
Szef kremlowskiej Rady Bezpieczeństwa Siergiej Iwanow 
wypowiedział się z uznaniem o profesjonalizmie brytyjskich i 
izraelskich szpiegów, zaliczając ich - wraz ze szpiegami 
rosyjskimi - do najlepszych na świecie. 
#005446
Izba Deputowanych amerykańskiego stanu Vermont przegłosowała 
głosami 79 do 68 ustawę uznającą związki homoseksualne za 
posiadające takie same prawa i przywileje jak małżeństwa 
heteroseksualne.
#005447
Członkowie ławy przysięgłych w Louisville w amerykańskim stanie 
Kentucky uznali, że najlepszą metodą jednomyślnego orzeczenia w 
procesie o morderstwo będzie ...rzut monetą.
#005448
Polska zremisowała w Poznaniu w towarzyskim meczu piłkarskim z 
Finlandią 0:0. Spotkanie obserwowało 15 000 widzów.
#005449
Z polskich żeglarzy, biorących udział w 32. regatach o Puchar 
Świata, które odbywają się na wodach Morza Śródziemnego u 
wybrzeży francuskiej miejscowości Hyeres,najwyższą - piątą 
lokatę po ośmiu wyścigach zajmuje w klasie Laser Maciej 
Grabowski (YKP Gdynia).
#005450
Iwona Mikołajczewska uzyskała w dwuboju wagi 75 kg - 202,5 kg 
(92,5+110) podczas występu zawodniczek grupy B (słabszej) 
mistrzostw Europy w podnoszeniu ciężarów w Sofii. Które miejsce 
zajmie sztangistka Startu Maków Mazowiecki będzie wiadomo po 
starcie zawodniczek grupy A (silniejszej). Rozpocznie się on w 
czwartek o godz. 14.30. W walce o medale weźmie udział Beata 
Prei (Grom Więcbork).
#005451
Reprezentacja Polski do lat 17 pokonała w Limassol piłkarzy 
Cypru 9:1 (3:1).
#005452
W dniach 2-4 czerwca w stołecznym klubie Mera drużyna USA 
spotka się w prestiżowym meczu z reprezentacją Europy - w 
bowlingu amerykańskim.
#005453
Trener kadry Stefan Dryszel, po zwycięskim meczu o trzecie 
miejsce w mistrzostwach Europy tenisistów stołowych powiedział, 
iż mimo że wygrany 4:3 pojedynek z Danią nie miał w zasadzie 
istotnego znaczenia, był bardzo zacięty. 
#005454
Aleksandra Klejnowska (WLKS Siedlce) zdobyła w Sofii srebrny 
medal mistrzostw Europy w podnoszeniu ciężarów w dwuboju wagi 58 
kg. Polka, która niedawno zajmowała się jeszcze tańcem 
nowoczesnym, uzyskała 197,5 kg (87,5+110). 
#005455
Cztery polskie zespoły - Mróz Supradyn, MAT Ceresit CCC, Atlas 
Lukullus Ambra i Legia Bazyliszek - wystartują w 53. edycji 
kolarskiego Wyścigu Pokoju.
#005456
Osoby przychodzące na mecze Pogoni Szczecin winny posiadać 
przy sobie dowód tożsamości. Sympatycy piłki nożnej do lat 16, 
będą wpuszczani przez specjalnie wydzieloną bramę, wyłącznie z 
opiekunem prawnym. 
#005457
W Kopenhadze Dania przegrała ze Szwecją 0:1 (0:1) w 
towarzyskim meczu piłkarskim. 
#005458
Hiszpan Carlos Moya postarał się o sporą niespodziankę, 
eliminując w drugiej rundzie turnieju tenisistów w Barcelonie 
rozstawionego z numerem jeden Rosjanina Jiewgienija Kafielnikowa 
6:2, 7:6 (7-4). Los Kafielnikowa podzielił inny z rozstawionych 
zawodników, Hiszpan Alex Corretja (nr 6), który przegrał z 
Gastonem Gaudio (Argentyna) 6:0, 3:6, 3:6.
#005459
W eliminacyjnym meczu piłkarskich mistrzostw świata Boliwia 
zremisowała z Kolumbią 1:1 (1:1).
#005460
W towarzyskim meczu drużyn młodzieżowych do lat 21 piłkarze 
Danii przegrali w Farum ze Szwecją 1:2 (1:0).
#005461
Piłkarze Rumunii wygrali z Cyprem 2:0 (0:0) w towarzyskim 
meczu w Konstancy.
#005462
Piłkarze Bułgarii przegrali z Ukrainą 0:1 (0:0) w towarzyskim 
meczu w Sofii. Bramka: Andrij Szewczenko (54). 
#005463
Włoch Paolo Savoldelli (Saeco) wygrał po samotnej ucieczce 
trzeci etap kolarskiego wyścigu Tour du Trentin. Liderem 
pozostał jego rodak - Simone Borgheresi, a Tomasz Brożyna 
(Banesto) jest dziesiąty.
#005464
Szwecja, mistrz świata, w finale turnieju drużynowego mężczyzn 
w tenisie stołowym 22. mistrzostw Europy w Bremie pokonała 
Niemcy 4:1. Polska w meczu o trzecie miejsce wygrała z Danią 
4:3. Obie ekipy otrzymały brązowe medale. 
#005465
Koszykarze San Antonio Spurs, obrońcy mistrzowskiego tytułu, 
grając bez swego asa Tima Duncana wygrali z Phoenix Suns 85:70. 
Dzięki temu wyrównali stan rywalizacji na 1:1. Trzeci mecz 
odbędzie się w sobotę, w Phoenix.
#005466
Hokeiści San Jose Sharks awansowali do drugiej rundy play off 
rozgrywek o najcenniejsze trofeum w lidze NHL - Puchar Stanleya. 
Na wyjeździe zwyciężyli we wtorek z St. Louis Blues 3:1, a serię 
wygrali 4:3. 
#005467
Piłkarze USA i Meksyku wygrali w Hersey grupy turnieju 
kwalifikacyjnego strefy Concacaf do igrzysk olimpijskich w 
Sydney. We wtorkowych meczach USA zremisowały z Kanadą 0:0, a 
Meksyk pokonał Panamę 3:0. 
#005468
Dwóch szkockich kibiców piłkarskich zostało zatrzymanych i 
ukaranych grzywnami za rasistowskie zachowanie. Incydent miał 
miejsce we środę, w holenderskim porcie IJmuiden - podała 
lokalna policja. 
#005469
Martina Navratilova wraca w czerwcu na korty Wimbledonu, aby 
spróbować wyrównać rekord turnieju wynoszący 20 tytułów. 
Tenisistka po raz ostatni grała w profesjonalnej imprezie blisko 
sześć lat temu. 
#005470
Belgijka Ann Wauters, jeden z najbardziej perspektywicznych 
koszykarek Europy, została wybrana z numerem 1 przez Cleveland 
Rockers w drafcie koszykarskiej ligi WNBA. 
#005471
Organizatorzy Igrzysk w Sydney zaprzeczyli środowym raportom, 
że Palestyna zwróciła się z sugestią do państw arabskich o 
zbojkotowanie wrześniowej olimpiady. 
#005472
Nad obszar kraju napływa cieplejsze powietrze z południa.
Słonecznie, tylko na południowym wschodzie okresami pochmurno i 
miejscami burze. Rano lokalnie mgły. Temp. maks. od 22 st. na 
wschodzie do 26 st. na krańcach zachodnich; tylko na Wybrzeżu 14 
st. Wiatr słaby, wschodni i południowo-wschodni. 
Ciśnienie w Warszawie w południe wyniesie 1007 hPa i będzie 
powoli rosło. Będzie słonecznie. Temp. maks. 24 st.
#005473
Kanclerz Niemiec Gerhard Schroeder wyraził nadzieję, że Unia 
Europejska pod koniec 2002 roku będzie gotowa do rozszerzenia 
oraz, że "polskim siłom reformatorskim uda się zdążyć na koniec 
2002 roku". Kanclerz Schroeder podkreślał też, że rozszerzenie 
Unii o Polskę jest zgodne z narodowym interesem Niemiec. W 
czwartek kanclerz Schroeder i premier Jerzy Buzek przewodzili 
III Polsko-Niemieckim konsultacjom międzyrządowym, które odbyły 
się w Czerniejewie k. Gniezna.
#005474
Minister spraw wewnętrznych i administracji Marek Biernacki 
pozostaje na tym stanowisku. Sejm odrzucił wniosek SLD o 
odwołanie ministra. Za odrzuceniem wniosku opowiedziało się 240 
posłów koalicji. Poparło wniosek 155 posłów SLD i PSL - przy 
wymaganych co najmniej 231. 6 osób wstrzymało się od głosu. "To 
był absurdalny wniosek; ten wniosek kompromituje klub SLD i teraz 
już okazało się, że temu klubowi tak naprawdę nie zależy na 
poprawie bezpieczeństwa, ale na demonstracji politycznej" - 
powiedział dziennikarzom premier Jerzy Buzek po głosowaniu. 
#005475
Andrzej Sikora - kandydat AWS na RPO uzyskał w głosowaniu w 
Sejmie 195 głosów poparcia. Drugi kandydat, zgłoszony przez SLD, 
Jan Wawrzyniak otrzymał 173 głosy - wynika z nieoficjalnych 
informacji uzyskanych przez PAP. Taki wynik głosowania oznacza, 
że Sikora przeszedł do drugiej tury głosowań, którą zaplanowano 
na piątek. 
#005476
Szef Klubu Parlamentarnego Unii Wolności Jerzy Wierchowicz nie 
wykluczył poparcia UW dla Leona Kieresa, jako ewentualnego 
nowego kandydata na prezesa IPN. Dotychczasowy kandydat, Jerzy 
Polaczek z AWS, poinformował w środę, że rezygnuje z ubiegania 
się o stanowisko prezesa Instytutu Pamięci Narodowej. Polaczek 
nie miał poparcia UW. 
Wg chcących zachować anonimowość posłów AWS najpoważniejszym 
nowym kandydatem na prezesa jest senator Leon Kieres.
#005477
Sejm przyjął w czwartek sprawozdanie rządu z realizacji w 1998 
roku ustawy o planowaniu rodziny, ochronie płodu ludzkiego i 
warunkach dopuszczalności przerywania ciąży. Tym samym oddalono 
wniosek SLD o odrzucenie sprawozdania, przedstawionego posłom 
przed dwoma tygodniami. Z danych przedstawionych przez rząd 
wynika, że w 1998 r. w Polsce wykonano 310 aborcji (w 1997 r. 
było ich 3.047, a w 1996 r. - 505). 
#005478
Przygotowania do obchodów święta 1 Maja oraz problemy związane 
z narastającym w Polsce bezrobociem to główne tematy 
obradującego w Warszawie drugiego "Okrągłego Stołu" ugrupowań 
lewicowych. W tegorocznych obradach biorą udział przedstawiciele 
Unii Pracy, Sojuszu Lewicy Demokratycznej, Polskiej Partii 
Socjalistycznej, Partii Ludowo-Demokratycznej, Ruchu Ludzi 
Pracy, Krajowej Partii Emerytów i Rencistów oraz OPZZ.
Przedstawiciele tych ugrupowań wystosowali "Apel 1-majowy", w 
którym czytamy m.in.: "Polska roku 2000 to kraj, w którym co 7 
zdolny do pracy jest bezrobotny, w którym najgorzej od lat ludzie 
oceniają swoje warunki życiowe (...) Każdy dzień dostarcza 
dowodów na aktualność 1-majowych haseł - +Pracy i chleba+."
#005479
Zdaniem pełnomocnika rządu ds. negocjacji Jana Kułakowskiego, 
data zakończenia negocjacji o członkostwo Polski w Unii 
Europejskiej może być podana pod koniec roku na szczycie 
europejskim w Nicei. Kułakowski powiedział w czwartek w 
Katowicach, że informację taką przekazał w środę przebywający w 
Polsce dyrektor generalny ds. Rozszerzenia w Komisji 
Europejskiej Eneko Landaburu. W środę przedstawiciele KE byli w 
Warszawie, a w czwartek odwiedzili Katowice.
#005480
UPR chce, by Polska wstąpiła do Północnoamerykańskiego 
Stowarzyszenia Wolnego Handlu (NAFTA), zamiast do Unii 
Europejskiej, która - w opinii Unii Polityki Relanej - "coraz 
bardziej upodabnia się do byłego Związku Sowieckiego". Z apelem 
o rozważenie tej propozycji UPR wystąpiła w liście do "JE 
Wilhelma Clintona oraz panów Jerzego Busha Mł. i Alberta Gore'a, 
kandydatów na Urząd Prezydenta". List przekazano amerykańskiej 
ambasadzie w Warszawie. 
UPR pisze, że podobną propozycję przedstawił "już p. Jerzy Bush 
(senior) podczas swej prezydenckiej kampanii w 1992 r., który 
proponował Czechom, Polakom i Węgrom wstąpienie do NAFTA 
(stowarzyszającej USA, Kanadę i Meksyk)". UPR argumentuje, że 
"Warszawa jest bliżej Waszyngtonu niż Honolulu, a Polska jest w 
lepszej sytuacji gospodarczej aniżeli Meksyk".  	
#005481
Poseł Ryszard Brejza (AWS) zwrócił się do prokuratury rejonowej 
Warszawa-Śródmieście o podjęcie postępowania przygotowawczego w 
sprawie wzięcia około 3 mln USD łapówki za zablokowanie pewnych 
ustaw. W uzasadnieniu podał, że "w informacjach prasowych podano 
o faktach rzekomego skorumpowania nieokreślonej bliżej grupy 
posłów". Jego zdaniem część z tych doniesień opiera się o raport 
Banku Światowego, w którym stwierdza się, że za zablokowanie 
niewygodnej ustawy grupa posłów brała ok. 3 mln USD. 
Poseł AWS uważa, że takie informacje "budzą w opinii publicznej 
poczucie strachu i zagrożenia", "mają też charakter pomówienia". 
"Niepotwierdzone, upowszechniane informacje o skorumpowaniu 
Sejmu RP naruszają również dobra osobiste każdego z posłów jako 
osób publicznych w tym również i moje." 
#005482
Dowódca Polskiej Jednostki Wojskowej w Kosowie podpułkownik 
Roman Polko prawdopodobnie obejmie wkrótce dowództwo jednostki 
GROM. Szef MON Janusz Onyszkiewicz potwierdził, że ppłk. Polko 
wraca do kraju, nie chciał jednak powiedzieć, czy Polko obejmie 
dowództwo jednostki GROM. 
Polko, absolwent Wyższej Szkoły Wojsk Zmechanizowanych we 
Wrocławiu, Akademii Obrony Narodowej i amerykańskiego kursu 
Rangersów (dla komandosów), dowodzi 18. Bielskim Batalionem 
Desantowo-Szturmowym. Batalion ten od ubiegłego roku pełni misję 
w ramach międzynarodowych sił KFOR w Kosowie.
#005483
Niemal trzy czwarte (74 proc.) ankietowanych przez CBOS w 
kwietniu darzy zaufaniem prezydenta Kwaśniewskiego; nie ufa mu 
13 proc. respondentów. Na drugim miejscu po prezydencie znajduje 
się Jacek Kuroń - zaufanie do niego deklaruje 64 proc. badanych, 
nie ufa mu 10 proc. Ponad połowa (58 proc.) ankietowanych darzy 
zaufaniem prezes NBP Hannę Gronkiewicz-Waltz; nie ma do niej 
zaufania 19 proc. pytanych przez CBOS. 
#005484
Ponad 22 proc. osób na zwolnieniach lekarskich jest zdolna do 
pracy. Lekarze orzecznicy ZUS w pierwszym kwartale tego roku 
przeprowadzili ponad 47 tys. badań kontrolnych osób 
przebywających na zwolnieniach. Rzeczniczka prasowa ZUS Anna 
Warchoł poinformowała, że w marcu lekarze-orzecznicy zbadali 
17,7 tys. osób przebywających na zwolnieniu lekarskim. Wydali w 
tym czasie 4 tys. decyzji, wstrzymujących dalszą wypłatę zasiłku 
chorobowego. To przyniosło oszczędności w wysokości 603 tys. zł. 
#005485
Rzecznik praw obywatelskich zaskarżył do Trybunału 
Konstytucyjnego przepis ustawy o najmie lokali mieszkalnych i 
dodatkach mieszkaniowych, umożliwiający eksmisję bez zapewnienia 
lokalu zastępczego. Zdaniem prof. Adama Zielińskiego zaskarżony 
artykuł - umożliwiający eksmisję lokatorów zalegających z 
opłatami za mieszkanie, bez wskazania im jakiegokolwiek 
zastępczego pomieszczenia - narusza gwarantowane przez 
konstytucję prawa obywatelskie. 
#005486
Dowolność w przyznawaniu ulg uznaniowych i nierówne traktowanie 
podmiotów ubiegających się o nie zarzuca organom podatkowym 
Najwyższa Izba Kontroli. Wg Izby działania takie mogą ograniczać 
zaufanie podatników. Kontrolę stosowania przez urzędy skarbowe 
potrąceń zobowiązań wzajemnych i ulg uznaniowych NIK 
przeprowadziła z własnej inicjatywy pod koniec ubiegłego roku. 
Badaniami objęto okres od początku 1997 do połowy 1999 r.
#005487
Kilka tysięcy osób wzięło udział w pogrzebie zamordowanego 
przed świętami bydgoskiego taksówkarza Stanisława S. Prawie 
tysiąc taksówek z całej Polski przejechało w kondukcie 
pogrzebowym przez centrum Bydgoszczy. Delegacja taksówkarzy 
wręczyła wojewodzie kujawsko-pomorskiemu Józefowi Rogackiemu 
list otwarty do premiera Jerzego Buzka. "Mówimy stop: przemocy, 
bezprawiu, bezsilności społeczeństwa i służb powołanych do 
utrzymania ładu i porządku publicznego" napisali autorzy listu. 
#005488
Z apelem do polskiego społeczeństwa o pomoc dla ofiar powodzi na 
Węgrzech zwrócił się w czwartek Polski Czerwony Krzyż.
Wpłat można dokonać na konto PCK: BIG BANK GDAŃSKI S.A. I 
Oddział Warszawa 11601029-30206050 z dopiskiem "Węgry". 
PCK prowadzi także zbiórkę: nowych koców, śpiworów oraz środków 
czystości. PCK w Warszawie uruchomił też punkt przyjmowania 
darów dla mieszkańców Rumunii, którzy stracili swój dobytek 
podczas trwającej w ostatnich tygodniach powodzi. Dary można 
przynosić w czwartek i piątek, godz. 8-20 na ul. Mokotowską 14. 
#005489
Około 5 ton odżywek dla dzieci, koce, dresy i rękawice wartości 
ponad 130 tys. zł przekazał w czwartek powodzianom na Węgrzech 
prezydent Aleksander Kwaśniewski. Dary zebrały Polska Akcja 
Humanitarna oraz Polski Czerwony Krzyż. Prezydent zaprosił na 
wakacje do Polski 100 dzieci z terenów objętych powodzią. 
Odwiedził tereny dotknięte największą od stu lat powodzią w tym 
kraju. (W Solnoku przy umacnianiu wałów pracują polscy ratownicy 
- 40 osób z krakowskiej Szkoły Aspirantów PSP oraz 50 strażaków z 
podkarpackich jednostek.)
Aleksander Kwaśniewski weźmie udział w rozpoczynającym się dziś 
dwudniowym szczycie 12 prezydentów krajów Europy Środkowej i 
Wschodniej.
#005490
Podobnie jak w roku ubiegłym, konserwatywna amerykańska fundacja 
"Freedom House" wysoko oceniła wolność mediów w Polsce w swoim 
tegorocznym raporcie "Press Freedom Survey". W rankingu 186 
krajów Polskę, podobnie jak w zeszłym roku, zaliczono do grupy 
krajów "wolnych" pod względem gwarancji swobód prasy i mediów 
elektronicznych, i to na wysokim, bo 16 miejscu. Raport wytyka 
jej tylko ustawę przeciwko lżeniu państwa i jego organów.
#005491
Ukazujący się na Litwie polski tygodnik zawiesił od czwartku 
działalność w związku z trudnościami finansowymi. Pierwszy numer 
"Gazety Wileńskiej" ukazał się w Wigilię Bożego Narodzenia 1998 
roku. Przez pierwsze 14 miesięcy był to dziennik. W lutym 
bieżącego roku problemy finansowe zadecydowały o przekształceniu 
dziennika w tygodnik. Redaktor naczelny Zbigniew Balcewicz nie 
ukrywał, że liczono na pomoc finansową z Polski. "Zwracaliśmy 
się do Kancelarii Premiera RP, do fundacji +Pomoc Polakom na 
Wschodzie+, do innych organizacji, ale nie otrzymaliśmy nie 
tylko ani grosza, ale nawet żadnej odpowiedzi".
Na Litwie ukazuje się wiele tytułów prasy polskiej. W samym 
Wilnie jest ich sześć: dziennik "Kurier Wileński", tygodnik 
Związku Polaków na Litwie "Nasza Gazeta", tygodnik rejonu 
wileńskiego "Przyjaźń", dwutygodnik katolicki "Spotkania", 
miesięcznik "Magazyn Wileński" i kwartalnik "Znad Wilii".
#005492
Ustępujący naczelny dowódca sił NATO w Europie, generał Wesley 
Clark uważa, że Sojusz Atlantycki potrzebuje nowej strategii 
użycia siły w przyszłych kryzysach. 
"Potrzebujemy nowej strategii teraz, gdy mamy lepszą ocenę, 
jak należy używać siły w środowisku postzimnowojennym. Gdy tylko 
przekroczy się próg użycia siły, należy ją zastosować tak szybko 
i zdecydowanie, jak to możliwe" - powiedział Clark na 
pożegnalnej konferencji prasowej w kwaterze głównej NATO w Mons 
niedaleko Brukseli.
Jego następcą będzie generał lotnictwa Joseph Ralston.
#005493
Do stolicy Kosowa przybyła delegacja Rady Bezpieczeństwa ONZ. 
Dwaj jej członkowie, przedstawiciele Rosji i Chin, spotkali się 
przedtem w Belgradzie z prezydentem Jugosławii Slobodanem 
Miloszeviciem. Zorganizowanie tego spotkania odzwierciedla 
stanowisko obu krajów wobec konfliktu w Kosowie. Moskwa i Pekin 
zdecydowanie sprzeciwiały się kampanii powietrznej NATO w 
Jugosławii, w wyniku której Kosowo przeszło pod międzynarodową 
kontrolę.
Delegacja unikała kontaktów z prasą przed rozpoczęciem 
rozmów w Kosowie. Jej obserwacje po zakończeniu misji mają być 
zawarte w raporcie, wskazującym sposoby poprawy działalności 
administracji ONZ (UNMIK) w prowincji.
Na czele delegacji ONZ stoi ambasador Bangladeszu, w jej skład -
prócz Ławrowa i Shena - wchodzą przedstawiciele Ukrainy, 
Malezji, Argentyny, Jamajki i Kanady, która przewodniczy obecnie 
Radzie Bezpieczeństwa.
#005494
Jugosłowiańska gazeta prorządowa "Borba" twierdzi, że 
najsłynniejszy terrorysta świata, saudyjski miliarder Osama bin 
Laden, jest w Kosowie i przygotowuje ataki na graniczący z tą 
prowincją region południowej Serbii.
Gazeta utrzymuje, że bin Laden przybył do Kosowa z sąsiedniej 
Albanii i że szkoli teraz 500 mudżahedinów z krajów arabskich. 
Docelowo grupa ma liczyć cztery razy tyle ludzi, a jej celem ma 
być - według "Borby" - "wywołanie fali przemocy" w dolinie 
Preszeva na południu Serbii, gdzie żyje blisko 80 tysięcy 
Albańczyków.
Stany Zjednoczone obarczają bin Ladena odpowiedzialnością za 
serię zamachów bombowych na ambasady USA w Kenii i Tanzanii w 
1998 roku. Zginęły wtedy 224 osoby. Waszyngton obiecuje za 
ujęcie bin Ladena 5 mln dolarów.
#005495
Jugosłowiański biznesmen Zoran Uskoković ps. "Szkole",  którego 
nazwisko prasa łączyła z zabójstwem w styczniu "Arkana", mocnego 
człowieka serbskiego świata przestępczego, został zastrzelony w 
samochodzie na jednej z ulic Belgradu. Zginął w rozgrywającej się 
w stylu gangsterskim strzelaninie. Jego audi ścigało się ulicami 
z innym samochodem, a pasażerowie strzelali do siebie nawzajem z 
kałasznikowów i pistoletów.
Zamach na Uskokovicia jest kolejnym w całej serii spektakularnych
zabójstw w Belgradzie.
#005496
Blisko 40 proc. Rosjan uważa, że wojsko federalne powinno być 
"twardsze i bardziej zdecydowane" w Czeczenii - wynika z 
opublikowanego w czwartek sondażu Instytutu WTIOM. Niemal taki 
sam odsetek badanych (39 proc.) jest zadowolonych z taktyki sił 
rosyjskich, a tylko 8 proc. sądzi, że są one "zbyt twarde i 
zbytnio się śpieszą".
#005497
237 rosyjskich żołnierzy zginęło, a 63 zostało rannych w ciągu 
tygodnia w Czeczenii, co zwiększyło rosyjskie atraty w tej 
republice do 1.901 zabitych i 5.401 rannych - podał w czwartek 
generał Walerij Maniłow, zastępca szefa rosyjskiego sztabu 
generalnego. Wg niego od początku 
rosyjskiej operacji w Czeczenii, czyli od 1 września 1999 roku, 
po stronie rosyjskiej zginęło 1.329 żołnierzy regularnej armii i 
572 żołnierzy MSW.
Dane o stratach, jakie co pewien czas podaje rosyjskie dowództwo 
wojskowe, są trudne do sprawdzenia.
Liczebność sił rosyjskich w Czeczenii szacuje się obecnie na 80 
tysięcy.
#005498
Prezydent Czeczenii podkreśla też, że bojownicy nie przerwą 
walki, dopóki nie uczynią tego Rosjanie. W wywiadzie dla 
paryskiego tygodnika "Le Point" podkreślił, że nigdy nie wydał 
rozkazu jednostronnego zawieszenia broni i nie zrobi tego w 
przyszłości. Chciałby, żeby po przerwaniu walk i wycofaniu się 
wojsk rosyjskich z jego republiki przybyli tam obserwatorzy 
OBWE, którzy "zagwarantowaliby, że Rosja nie będzie się mieszać 
w sprawy wewnętrzne Czeczenii".
#005499
Zagraniczni przywódcy nie zostaną zaproszeni na uroczystą 
inaugurację Władimira Putina na stanowisku prezydenta Rosji, 
bowiem jest to wydarzenie krajowe - poinformował Kreml.
#005500
Jednoizbowy parlament turecki nie zdołał w czwartek wybrać 
nowego prezydenta państwa, który ma być następcą Suleymana 
Demirela, kończącego 16 maja swą siedmioletnią 
kadencję. Kompromisowy kandydat Ahmet Necdet Sezer uzyskał 281 
głosów w 550-osobowym Wielkim Zgromadzeniu Narodowym, ale do 
zwycięstwa w pierwszej turze wymagane jest poparcie co najmniej 
dwóch trzecich posłów - czyli 367. Druga tura wyborów odbędzie 
się 1 maja. Sezer pozostaje faworytem.
#005501
Jose Maria Aznar został w czwartek zaprzysiężony przez króla 
Juana Carlosa na drugą, czteroletnią kadencję na urzędzie 
premiera Hiszpanii. W swym nowym gabinecie, którego skład 
przedstawił po zaprzysiężeniu, Aznar zatrzymał Rodrigo Rato na 
kluczowym stanowisku ministra gospodarki. Rato, którego zasługą 
jest hiszpański boom gospodarczy, będzie odpowiedzialny za 
wszystkie sprawy ekonomiczne.
#005502
Co najmniej trzy osoby aresztowano po gwałtownych starciach 
między zwolennikami i przeciwnikami Augusto Pinocheta pod 
siedzibą sądu apelacyjnego w stolicy Chile, Santiago. Sąd ten 
rozpatruje sprawę uchylenia immunitetu generała.
#005503
W.Brytania zapowiedziała, że nie przekaże żadnych pieniędzy na 
reformę rolną w Zimbabwe (b. Rodezja), dopóki nie ustaną akty 
przemocy dokonywane w tym kraju na białych farmerach.
#005504
Burmistrz Nowego Jorku Rudolf Giuliani ogłosił w czwartek na 
konferencji prasowej w Nowym Jorku, że lekarze wykryli u niego 
raka prostaty. Sprecyzował, ze "jest to uleczalna forma 
choroby". Spytany, jak wykryta choroba wpłynie na jego walkę 
wyborczą o fotel senatora z Nowego Jorku z Hillary Clinton, 
odpowiedział: "Nie mam pojęcia... Mam nadzieję, że będę w stanie 
startować".
#005505
10-letni kuzyn Eliana Gonzaleza - Yasmani Betancourt i 
wychowawca Eliana z jego przedszkola na Kubie - przylecieli do 
Waszyngtonu, aby spotkać się z nim na farmie w stanie 
Maryland. Mały Kubańczyk przebywa tam ze swoim ojcem. Na życzenie 
ojca - poparte opinią rządowego psychiatry - władze nie 
dopuściły natomiast do spotkania Eliana z jego stryjem Lazaro 
Gonzalezem, u którego sześciolatek mieszkał przez ostatnie 
miesięcy w Miami, i jego córką Marysleysis. Wrócili oni w 
czwartek do Miami.
#005506
Policja ugandyjska ekshumowała w czwartek 55 zwłok z masowego 
grobu w stolicy kraju Kampali, dokumentując w ten sposób kolejną 
zbrodnię apokaliptycznej sekty, której ofiarą padło co najmniej 
900 osób.
#005507
Władze Filipin w czwartek po raz pierwszy nawiązały kontakt z 
islamskimi separatystami przetrzymującymi 21 zakładników na 
południu kraju i poinformowały, że zakładnicy są bezpieczni i 
mają się dobrze.
#005508
Kontrolowany przez konserwatystów irański Trybunał Prasowy 
zamknął kolejne dwa liberalne dzienniki, w tym czołowy dziennik  
prowadzony przez brata proreformatorskiego prezydenta Mohammeda 
Chatamiego. Wcześniej, w niedzielę i poniedziałek, zamknięto 14 
liberalnych gazet, w tym dziesięć dzienników, trzy tygodniki i 
jeden miesięcznik.
#005509
Podczas czwartkowej sesji Giełdy Papierów Wartościowych wzrósł 
kurs akcji 93 spółek, 94 spadł, a 33 nie zmienił się, w tym na 
rynku NFI wzrosła cena akcji siedmiu funduszy, sześciu spadła, a 
jednego nie zmieniła się. WIG nie zmienił się i wyniósł 
19.252,0 pkt. WIG 20 spadł 0,2 proc. do 1.971,6 pkt.
#005510
Czwartkowy fixing przebiegał pod znakiem niewielkiej aktywności 
giełdowych inwestorów - uważa Marek Pokrywka, makler DM BOŚ.
WIG pozostał na wczorajszym poziomie, a WIG20 zniżkował 
o 0,2 proc. Wśród giełdowych indeksów największą stratę (2,7 
proc.) poniósł WIG-Teleinfo, głównie z powodu znacznych spadków 
spółek komputerowych: Optimusa (o 8 proc.), Prokomu (2,3 proc.) 
czy Softbanku (5,8 proc.). Wg Marka Pokrywki jest to kolejne 
echo wczorajszego ponad 2-proc. spadku amerykańskiego Nasdaq. 
#005511
Wszystkie kluby poparły w czwartek projekt nowelizacji ustawy 
o podatku dochodowym od osób prawnych (CIT). Opozycja 
skrytykowała jednak sposób wprowadzenia rozwiązań podatkowych na 
forum Sejmu.
#005512
Komisja Finansów Publicznych odrzuciła w czwartek większość 
poprawek zgłoszonych podczas drugiego czytania do projektu 
nowelizacji ustawy o grach losowych i zakładach wzajemnych. 
#005513
Prezes Narodowego Banku Polskiego widzi szansę, żeby deficyt 
obrotów bieżących w 2000 roku był mniejszy od 8 proc. PKB, po 
tym jak w 1999 roku wzrósł do 7,6 proc. PKB z 4,8 proc. rok 
wcześniej.
#005514
Deficyt handlowy Polski może wzrosnąć w 2000 roku do 15,8 mld 
dolarów z 14,4 mld dolarów w 1999 roku, jeśli utrzymają się 
aktualne tendencje w handlu zagranicznym - powiedział w czwartek 
minister gospodarki Janusz Steinhoff.
#005515
Ministerstwo Gospodarki szacuje, że PKB wzrósł w pierwszym 
kwartale o około 7,0 proc. po zwyżce o 6,2 proc. w czwartym 
kwartale 1999 roku oraz o 1,6 proc. w pierwszym kwartale 1999 - 
podało ministerstwo w czwartek w komunikacie.
#005516
Ministerstwo Gospodarki prognozuje, że deficyt obrotów 
bieżących w 2000 roku wzrośnie do 8,0 proc. PKB z 7,6 proc. w 
1999 roku - poinformował w czwartek minister gospodarki Janusz 
Steinhoff.
#005517
Zaangażowanie kapitału krótkoterminowego w Polsce wraz z 
krótkoterminowymi inwestycjami na giełdzie można oszacować na 
około 15 mld USD, czyli około 60 proc. rezerw dewizowych - podał 
w przedstawionym w czwartek raporcie ING Barings.
#005518
Instytut Badań nad Gospodarką Rynkową prognozuje, że w 2000 
roku PKB wzrośnie o 5,1 proc. wobec wzrostu o 4,1 proc. w 1999 
roku - podał IBnGR w komunikacie. Na 2001 rok instytyt 
prognozuje osłabienie wzrostu PKB do 4,2 proc.
#005519
W czwartek złoty osłabł o 7,5 grosza w porównaniu do 
czwartkowego zamknięcia, osiągając 4,37 zł za USD - poinformował 
Marek Gackowski, dealer BPH SA. 
#005520
Dowolność w przyznawaniu ulg uznaniowych i nierówne 
traktowanie podmiotów ubiegających się o nie zarzuca organom 
podatkowym Najwyższa Izba Kontroli. Według Izby działania takie 
mogą ograniczać zaufanie podatników.
#005521
Na trzy dni przed robotniczym świętem Polska Konfederacja 
Pracodawców Prywatnych ogłosiła Manifest Kapitalistyczny pod 
hasłem "Kapitaliści XXI wieku łączcie się!". Domaga się 
obniżenia podatków i zmniejszenia kosztów pracy.
#005522
Rada Europejskiego Banku Centralnego podwyższyła podstawowe 
stopy procentowe o 25 punktów bazowych - podał EBC w 
komunikacie.
#005523
Commerzbank AG, który ma 48,7 proc. BRE, zamierza zwiększyć 
swój udział do 50 proc. - poinformował w czwartek prezes BRE 
Banku SA Wojciech Kostrzewa.
#005524
Po fiasku fuzji z Bankiem Handlowym, Bank Rozwoju Eksportu SA 
zamierza w tym roku samodzielnie rozwinąć działalność dla 
klientów detalicznych.
#005525
Konsorcjum 10 banków, zorganizowane przez Pekao SA, udzieliło 
dwóch kredytów o wartości ponad 220 mln zł i 136 mln marek 
niemieckich dla Elektrociepłowni Lublin-Wrotków.
#005526
Do końca czerwca Skarb Państwa sprzeda 35 proc. pakiet akcji 
Orbisu SA.
#005527
Na cztery godziny wstrzymała w czwartek Beskidzka Energetyka 
SA dostawy energii elektrycznej dla PKP na trasie Kalwaria 
Zebrzydowska-Sucha Beskidzka na Podbeskidziu. PKP jest winna 
energetykom 700 tys. zł.
#005528
Kolejne sześć mleczarni otrzymało w kwietniu uprawnienia do 
eksportu swoich produktów do Unii Europejskiej - poinformował w 
czwartek na konferencji prasowej minister rolnictwa Artur Balazs.
#005529
Szef dyrekcji generalnej Komisji Europejskiej ds. Rozszerzenia 
Eneko Landaburu jest optymistą w sprawie powodzenia 
restrukturyzacji śląskiego przemysłu, głównie górnictwa i 
hutnictwa.
#005530
Największe zyski wśród walut tzw. rynków wschodzących w 
Europie gwarantuje w przyszłym roku polski złoty, turecki lir i 
rumuński lej - uważa Sarah Hewin, ekonomistka American Express 
Bank w Londynie. 
#005531
Ceny ropy w Londynie, po dwóch dniach spadków ogółem o 5 
proc.,  wzrosły w czwartek, bo znacznie więcej ropy zaczęły 
kupować rafinerie, spodziewając się zwiększonego popytu na 
benzynę w USA. 
#005532
W krakowskim teatrze Bagatela dobiegają końca próby "Makbeta" w 
reżyserii Waldemara Śmigasiewicza z Aleksandrem Domogarowem w 
roli głównej. Przedstawienia premierowe odbędą się w sobotę i 
niedzielę.
"Nie byłoby Domogarowa - nie byłoby Makbeta" - powiedział o
genezie spektaklu w trakcie czwartkowej konferencji prasowej
reżyser Waldemar Śmigasiewicz.
Aleksander Domogarow nie chciał wypowiadać się o swojej roli.
"Będziecie państwo na premierze, to zobaczycie" - powiedział.
Dwujęzyczność Makbeta nie przeszkadza jedynej kobiecie w
spektaklu - Danucie Stence z Teatru Dramatycznego w Warszawie,
grającej Lady Makbet. "Język nie ma żadnego znaczenia, ważny
jest człowiek. A to jest tak mięsisty człowiek - myślę o jego
duszy - że fruwa ponad językami" - powiedziała aktorka o grze
Domogarowa.
Makbet z Domogarowem będzie grany do połowy maja. "Prowadzę
negocjacje z telewizją, żeby nagrać ten spektakl dla Teatru
Telewizji" - powiedział PAP w czwartek dyrektor Teatru Bagatela
Henryk Jacek Schoen. "Nasza umowa z panem Domogarowem obejmuje
30 spektakli i występy festiwalowe. Już mamy zaproszenie na
festiwal szekspirowski do Gdyni, prowadzimy rozmowy z dyrekcjami
festiwali zagranicznych".
Muzykę do spektaklu skomponował Krzesimir Dębski, scenografię 
zaprojektował Maciej Preyer.
#005533
Charles Lloyd Quartet, Tomasz Stańko "GreenHill Project", Chava 
Alberstein & Klezmers, Marie Bone, Mory Kante - to gwiazdy 
tegorocznego "Grolsch Poznań Jazz Fair", który odbywać się 
będzie od 16 do 20 maja.
#005534
Tegoroczną zwyciężczynią konkursu "Z Cinema do Cannes" dla 
młodych aktorek została Nina Roguż. W finale zwyciężyła Martę 
Dąbrowę i Agnieszkę Włodarczyk.
#005535
Pianistka Anna Maria Stańczyk odebrała na Zamku Królewskim w 
Warszawie Platynową Płytę za nagrany 15 lat temu album z muzyką 
Franciszka Liszta.
#005536
Kompozytorzy Ennio Morricone i Elmer Bernstein zostaną 
wyróżnieni za całokształt działalności muzycznej przyznanymi po 
raz pierwszy nagrodami Philip Award. Wręczenie statuetek 
odbędzie się 25 maja w Sali Kongresowej podczas "TP SA Music and 
Film Festival".
#005537
Wystawę ponad 250 zdjęć dokumentujących 90 lat istnienia Cechu 
Krakowskich Fotografów otwarto w czwartek w Muzeum Historii 
Fotografii w Krakowie. Ekspozycję można oglądać do 14 maja.
#005538
Już po raz 10 odbędzie się w Toruniu Międzynarodowy Festiwal 
Teatralny "Kontakt 2000". Od 20 maja przez sześć kolejnych dni 
uczestnicy festiwalu z 11 krajów Europy zaprezentują 15 
przedstawień, w tym 13 konkursowych.
#005539
ocenia, że może być ona niebezpieczna dla zdrowia - wynika z 
ankiety unijnego instytutu badania opinii publicznej 
Eurobarometr. W czwartek komisarz UE ds. badań naukowych 
Philippe Busquin poinformował o powołaniu grupy złożonej z 
jedenastu wybitnych naukowców, która ma doradzać Komisji 
Europejskiej w sprawie nowych biotechnologii. Poczynania Unii w 
tym zakresie śledzone są bacznie przez USA, które zarzucają 
Europie, że chroni swój rynek przed importem żywności 
zmodyfikowanej genetycznie ze Stanów Zjednoczonych.
Obecnie w UE zatwierdzonych jest 18 produktów rolnych 
zmienionych genetycznie - trzykrotnie mniej niż w USA, głównie 
kukurydza, soja, pomidory i tytoń. Niechęć UE wobec importu 
żywności transgenicznej niepokoi Amerykanów, których produkty 
znajdują coraz mniejszy zbyt w Europie. Jest to jednym z 
powodów, dla których uprawa roślin zmodyfikowanych staje się 
mniej opłacalna także w samych Stanach Zjednoczonych.
Przepisy unijne wymagają, by sprzedawane w sklepach 
produkty, które zawierają ponad 1 proc. składników 
zmodyfikowanych genetycznie, były wyraźnie oznakowane.
#005540
Pisemne egzaminy maturalne będą zdawać 9 i 10 maja. W tym roku 
jest ok. 390 tys. absolwentów ostatnich klas szkół średnich, 
kończących się egzaminem maturalnym. Dodatkowo chęć 
przystąpienia do matury zadeklarowało ok. 20 tys. osób dorosłych 
- które skończyły szkoły średnie, ale nie zdawały egzaminu 
maturalnego. W ubiegłym roku do matury przystąpiło 420 tys. 
osób, mimo że klasy maturalne ukończyło 437 tys.
Matura rozpoczyna się 9 maja egzaminem pisemnym z języka 
polskiego. Następnego dnia abiturienci zdają z drugiego, 
wybranego przez siebie przedmiotu - matematyki, historii, 
biologii, albo języka obcego. Po części pisemnej z polskiego, 
przedmiotu wybranego na maturze pisemnej i języka obcego 
przystępuje się do egzaminu ustnego.
Ministerstwo Edukacji Narodowej nie ma jeszcze danych, które 
przedmioty najczęściej wybiorą tegoroczni maturzyści. W zeszłym 
roku jako "drugi przedmiot" najczęściej wybierali matematykę, 
następnie biologię i historię. Spośród języków obcych młodzież 
najchętniej zdawała angielski, a ludzie dorośli - rosyjski.
Maturę zdaje w skali kraju ok. 86 proc. osób, które do niej 
przystępują.
Od 2002 w czteroletnich szkołach średnich zostaną wprowadzone 
nowe zasady zdawania egzaminu maturalnego. Będzie on składać się 
z części ustnej przeprowadzanej i ocenianej w liceum (język 
polski i język obcy nowożytny). Część pisemna z języka 
polskiego, języka obcego nowożytnego, matematyki i jednego z 
wybranych przedmiotów przeprowadzany będzie w szkole, ale ma być 
oceniany przez Okręgową Komisję Egzaminacyjną.
#005541
Władze powiatu tatrzańskiego chcą wystąpić w maju do wszystkich 
kuratorów oświaty w kraju z wnioskiem o takie zróżnicowanie 
terminów ferii w nowym roku szkolnym, aby okresy zimowego 
wypoczynku młodzieży nie nakładały się.
#005542
Osoby czujące silne wsparcie ze strony otoczenia mają znacznie 
większe szanse na przezwyciężenie depresji pozawałowej - wynika 
z badań kanadyjskich.
#005543
Uczeni francuscy i szwajcarscy rozpoznali funkcjonowanie tych 
neuronów, od których zależy sen. Brytyjskie pismo naukowe 
"Nature" przypomina w numerze, który ukazał się w czwartek, że 
neurony snu odkrył już w 1996 roku Amerykanin Chris Saper. Ich 
dokładne umiejscowienie w mózgu, ani czynności nie były jednak 
dotychczas znane.
#005544
W tempie 0,2 mm rocznie zapada się polskie wybrzeże morskie. 
Wykazały to satelitarne pomiary poziomu Bałtyku. Zakończył się 
koordynowany przez Polskę międzynarodowy program "Baltic Sea 
Level Project", obejmujący satelitarne badania zmian poziomu 
Bałtyku.
#005545
Na Białej Górze (Huascaran), najwyższym szczycie peruwiańskich 
Andów o wysokości 6.746 metrów, w szybkim tempie kurczy się gruba 
warstwa lodu. Eksperci obliczyli, że ubyło 3,4 miliarda metrów 
sześciennych lodu.
#005546
Sto lat temu - 28 kwietnia 1900 roku - urodził się holenderski 
astronom Jan Hendrick Van Oort - twórca teorii wyjaśniającej 
pochodzenie komet.
#005547
Amerykańskie przedsiębiorstwo konstrukcyjne Boeing 
poinformowało, że na pokładzie produkowanych przezeń samolotów 
znajdą się m.in. wielokanałowa telewizja oraz Internet.
Ekrany zostaną umieszczone przy ich siedzeniach. Opłaty będą 
podobne, do tych, które pobiera się za rozmowy telefoniczne z 
pokładu samolotu.
Korzystanie z telewizji i Internetu będzie możliwe do wysokości 
12 tys. metrów w samolotach osiągających prędkość do około 800 
km na godzinę.
Pierwsze samoloty zostaną w ten sposób wyposażone już w 2001 roku.
#005548
Cenzurowanie Internetu przez rządy rozszerza się i może stać się 
zagrożeniem dla wolności tradycyjnych mediów - stwierdza 
dokument grupy Freedom House. Znana na świecie grupa obrony praw 
człowieka, Freedom House, opublikowała 22. doroczny raport 
poświęcony wolności prasy przed Światowym Dniem Wolności Prasy, 
który obchodzony jest 3 maja.
Eksplozja bieżących doniesień i informacji w Internecie kusi 
rządy zarówno krajów rozwiniętych jak i rozwijających się, 
cieszących się wolnością jak i pozbawionych jej, do brania pod 
uwagę możliwości ograniczenia zawartości Internetu - stwierdza 
raport.
Pewne kraje ograniczają dostęp do Internetu pod pretekstem 
ochrony społeczeństwa przed ideami wywrotowymi lub zagrożenia 
dla bezpieczeństwa narodowego.
W niektórych częściach Azji wykorzystuje się jako pretekst do 
kontroli informacji internetowych i ograniczania dostępu do 
Sieci ochronę "tradycyjnych wartości azjatyckich". Na Bliskim 
Wschodzie cenzura Internetu dokonywana jest pod hasłem ochrony 
moralności.
Nie tylko kraje znane z braku wolności lub częściowej wolności 
prasy biorą pod uwagę kontrolowanie Internetu. W 1996 roku 
administracja Clintona usiłowała zablokować na drodze prawnej 
pornografię w Internecie, lecz odpowiednia ustawa została 
zakwestionowana przez Sąd Najwyższy - podkreśla raport.
#005549
Jeśli jesteś przekonany(a), że twoje dziecko zdobędzie kiedyś 
Oskara albo strzeli gola w mistrzostwach świata, możesz postawić 
na nie 10 funtów w Internecie. Gdy twe marzenie się spełni, 
wypłata sięgnie 100 tysięcy. Założoną w Dublinie stronę 
internetową http://www.superstarprize.com odwiedza dziennie 15 
tys. ludzi.
#005550
Ociekające przemocą gry komputerowe mogą wywołać trwałą zmianę w 
zachowaniu i sposobie myślenia swoich użytkowników - dowodzi 
raport opublikowany w amerykańskim "Magazynie Osobowości i 
Psychologii Społecznej".
#005551
Przed Sądem Okręgowym w Suwałkach rozpoczął się proces dwóch 
mężczyzn oskarżonych o dokonanie brutalnych napadów na stacje 
benzynowe w Gatnem i Kalinowie. W ich wyniku zginęły dwie osoby, 
a jedna została ciężko ranna.
Oskarżeni, 24-letni Jacek M. i 21-letni Sebastian N. w trakcie 
śledztwa przyznali się do winy. Odpowiadają za podwójne 
zabójstwo, usiłowanie zabójstwa, napad oraz narażenie na szkodę 
wielkiej wartości. Grozi za to kara od 12 lat więzienia do 
dożywocia. 
W czwartek obaj odmówili składania wyjaśnień. Sąd przez pięć 
godzin odczytywał ich wcześniejsze zeznania. Wynika z nich, że 
zabijali dla pieniędzy. Napad w Kalinowie miał miejsce w 
Sylwestra - potrzebowali pieniędzy, bo "chcieli się zabawić".
#005552
W Płocku policja zatrzymała trzech członków sekty 
satanistycznej, podejrzewanych o udział w rytualnym okaleczeniu 
co najmniej pięciu osób. Jednego z zatrzymanych sąd aresztował 
pod zarzutem rozboju i uszkodzenia ciała. Poinformowano o tym na 
specjalnej konferencji prasowej w płockiej komendzie policji. 
Uczestniczył w niej zamaskowany oficer operacyjny wydziału 
kryminalnego, "rozpracowujący" grupę. Jego twarzy i personaliów 
nie ujawniono ze względów bezpieczeństwa. Sprawcy okaleczenia to 
mężczyźni w wieku powyżej 18 lat. Dwaj z nich są uczniami szkół 
średnich, trzeci - aresztowany przez sąd - pracuje. Ich ofiary 
nie zgłosiły policji popełnienia przestępstwa w obawie przed 
zemstą. Funkcjonariusze ustalili sprawców i samych 
poszkodowanych w czasie rutynowych czynności operacyjnych. 
#005553
W Prokuraturze Okręgowej w Tarnobrzegu (Podkarpackie) doszło do 
konfrontacji płk. Stanisława S., szefa UB w Nisku w latach 1944-
45 z jego ofiarą, Stefanem Sękiem. Stanisław S. jest podejrzany 
o znęcanie się nad żołnierzami organizacji niepodległościowych i 
zezwalanie na znęcanie się nad nimi przez podwładnych. Sęk 
rozpoznał w nim osobę, przez którą został schwytany i wywieziony 
na Sybir.
Doniesienie do prokuratury złożyła poznańska Radykalna Akcja 
Antykomunistyczna (RAAK), która zarzuciła Stanisławowi S. 
maltretowanie żołnierzy AK z okolic Niska oraz wydawanie ich w 
ręce NKWD. Impulsem do złożenia doniesienia było odznaczenie 
w ub. r. byłego szefa UB Krzyżem Komandorskim Orderu Odrodzenia 
Polski przez prezydenta Aleksandra Kwaśniewskiego. RAAK, 
wspierana przez b. żołnierzy AK, domaga się odebrania S. orderu. 
#005554
Przed warszawskim Sądem Rejonowym rozpoczął się ponownie proces 
przeciwko byłemu wydawcy i redaktor naczelnej "Super Expressu". 
W 1995 dziennikarze gazety kupili prawie kilogram trotylu  od 
funkcjonariuszy jednostki antyterrorystycznej na lotnisku 
Okęcie. Ładunek wybuchowy, wraz z lontem i zapalnikiami 
przywieziono do redakcji i umieszczono w kasie pancernej. Jak 
tłumaczono, chciano w ten sposób pokazać, jak łatwo jest wejść w 
posiadanie materiałów wybuchowych. 
#005555
W pierwszych trzech miesiącach tego roku - w porównaniu do 
analogicznego okresu w 1999 r. - wzrosła liczba wyrytych przez 
policję przestępstw - podała Komenda Główna Policji. Więcej było 
jednak również popełnianych przestępstw. 
#005556
O narażenie na bezpośrednie niebezpieczeństwo utraty życia 
gdyńska prokuratura oskarżyła lekarza dyżurnego pogotowia, który 
w styczniu odmówił wysłania karetki do 66-letniej Heleny B. 
Kobieta zmarła.
#005557
Tir, wyładowany sprzętem radiowo-telewizyjnym o nieustalonej 
jeszcze wartości, padł łupem złodziei na drodze Warszawa - 
Katowice w okolicach Częstochowy.
#005558
Dwójka lekarzy stanęła w czwartek przed sądem w Głogowie. Lekarz 
rozbił auto będąc prawdopodobnie pod wpływem alkoholu. Druga 
oskarżona zamiast niego oddała swoją krew, uniemożliwiając 
policji ustalenie stanu trzeźwości kierowcy.
#005559
Straż Graniczna podała, że w Terespolu zatrzymano czterech 
funkcjonariuszy Nadbużańskiego Oddziału tej formacji. 
Prokuratura prowadzi śledztwo w sprawie przerzutu skradzionych 
samochodów na wschód. 
#005560
Kolegium ds. wykroczeń w Zambrowie uniewinniło lidera 
"Samoobrony" Andrzeja Leppera od zarzutu nawoływania w styczniu 
1999 do blokady drogi Warszawa-Białystok w Kołakach Kościelnych. 
Z powodu choroby Lepper nie stawił się w Zambrowie. 
Również z powodu choroby oskarżonego nie rozpoczął się proces 
przeciwko Lepperowi przed łódzkim Sądem Rejonowym. Jego 
obrończyni powiedziała, że jej klient "bardzo przeżył sprawę, 
która miała się odbyć w Wielki Piątek i dlatego się rozchorował".
#005561
które obchodzą Święta Wielkanocne według kalendarza juliańskiego, 
rozpoczęło się w czwartek Triduum Paschalne, przygotowujące do 
świąt Zmartwychwstania Pańskiego.
Według kalendarza juliańskiego, Święta Wielkanocne obchodzą 
wyznawcy Kościoła prawosławnego których największe skupiska w 
Polsce są na Białostocczyźnie. W tym samym czasie Wielkanoc 
obchodzą też wyznawcy Kościoła grekokatolickiego i bizantyńsko-
słowiańskiego.
Święta Wielkanocne w Kościołach wschodnich przypadają w tym roku 
tydzień później, niż w Kościele katolickim. W niektórych 
Kościołach wschodnich Święta Wielkanocne są obchodzone przez dwa 
dni (w prawosławiu), a w innych przez trzy dni - w niedzielę, 
poniedziałek i wtorek (np. grekokatolicy).
#005562
Na Zamku Lubelskim otwarto w czwartek wystawę prezentującą 
sylwetki więźniów straconych tam w latach 1944 -54. Ekspozycja 
zawiera także zdjęcia kilkunastu wojskowych sędziów wydających w 
tamtych latach wyroki śmierci.
#005563
W szpitalu uniwersytetu tokijskiego zmarł drugi pracownik 
zakładów atomowych w Tokaimura, który otrzymał dużą dawkę 
promieniowania podczas awarii 30 września ub. roku.
#005564
W czwartek posadzono w Ogrodzie Zamku Królewskiego w Warszawie 
650 krzewów i drzew, w tym: nowe graby i bukszpany. Jest to 
kontynuacja rozpoczętej w 1995 roku rekonstrukcji ogrodu.
#005565
Dopiero 8 maja rozpocznie się przerwa w kursowaniu kolei linowej 
na Kasprowy Wierch. Przez 19 dni przestoju zostanie 
przeprowadzony wiosenny przegląd techniczny.
#005566
Niemal wszystkie miejsca w hotelach, pensjonatach i kwaterach 
prywatnych w Zakopanem na nadchodzący długi weekend są już 
zarezerwowane. Wg przedstawicieli branży turystycznej, tyle 
samo może być miejsc, które nie są oficjalnie zarejestrowane.
#005567
Zmiażdżenie stosu aluminiowych puszek przez opancerzony pojazd i 
rozdanie ulotek z dekalogiem klienta przyjaznego środowisku 
zakończyło w centrum Legnicy happening ekologiczny promujący 
zbiórkę surowców wtórnych.
#005568
Gubernator amerykańskiego stanu Vermont,  Howard Dean z Partii 
Demokratycznej podpisał w środę (czasu waszyngtońskiego) 
uchwaloną dzień wcześniej ustawę zezwalającą na związki 
homoseksualne na prawach małżeństw. Związki tej samej płci 
będzie można zawierać legalnie od pierwszego lipca.
#005569
Centrolewicowa rada miejska Rimini, włoskiego uzdrowiska nad 
Adriatykiem, zaproponowała wypłacenie gotówką po 12.500 USD
Cyganom, osiadłym w tym mieście, jeśli zgodzą się przenieść do 
innej miejscowości. Jednocześnie Rimini gotowe jest przeznaczyć 
ćwierć miliona dolarów na urządzenie nowego obozowiska o 
znacznie wyższym standardzie w miejscowości wybranej przez 
starszyznę cygańską.
#005570
Debel Robert Mateusiak (SKB Litopol Polam Suwałki) i Michał 
Łogosz (Technik Głubczyce) zapewnił sobie co najmniej brązowy 
medal mistrzostw Europy w badmintonie. To pierwszy medal jaki 
zdobyli seniorzy w historii startów w ME.
#005571
Andrzej Stanaszek (Dick Black Andrychów) wywalczył w Niemczech 
kolejny, siódmy tytuł mistrza Europy w trójboju siłowym w wadze 
do 52 kg. 
#005572
Beata Prei (Grom Więcbork) zdobyła w Sofii brązowy medal 
mistrzostw Europy w podnoszeniu ciężarów  w dwuboju wagi 75 kg. 
#005573
Piotr Wadecki z grupy Mróz Supradyn wygrał pierwszy etap 35. 
wyścigu kolarskiego "Szlakiem Grodów Piastowskich", z Legnicy do 
Głogowa, długości 142 km. Drugie miejsce zajął Piotr Przydział 
(MAT Ceresit CCC). 
#005574
Arkadiusz Wojtas z grupy Mróz Supradyn wygrał w czwartek 
pierwszy etap kolarskiego wyścigu Ringerike PG w Norwegii i 
został liderem imprezy - poinformował dyrektor sportowy grupy, 
Piotr Kosmala.
#005575
Do turnieju głównego gry pojedynczej mężczyzn Mistrzostw 
Europy w tenisie stołowym w Bremie awansował z eliminacji 
Bartosz Such. Przez tę fazę turnieju nie przeszedł Dariusz 
Górak. W pierwszej rundzie debla wygrały dwa polskie deble 
kobiet.
#005576
Atrakcją Rajdu Krakowskiego, trzeciej eliminacji mistrzostw 
Polski, będzie rywalizacja dwójki miejscowych kierowców 
prowadzących w klasyfikacji MP - Leszka Kuzaja i Janusza Kuliga. 
#005577
W sobotę i niedzielę piłkarze polskiej ekstraklasy rozegrają 
25 kolejkę. Lider, Hoop Polonia Warszawa będzie podejmował 
Górnika Zabrze. Wicelider Legia Daewoo Warszawa gra w Grodzisku 
Wlkp z Groclinem Dyskobolią. 
#005578
Około 9-10 tysięcy widzów obejrzy dwa pierwsze mecze finałowe 
mistrzostw Polski koszykarzy Zepter Śląsk Wrocław - Anwil 
Włocławek, jakie rozegrane zostaną w Hali Ludowej we Wrocławiu w 
sobotę (godz. 20.00) i w niedzielę (18.30). 
#005579
Bartłomiej Dąbrowski i Rene Busch zmierzą się w pierwszej grze 
meczu tenisowego Pucharu Davisa Polska - Estonia, który 
rozpocznie się w piątek na kortach Górnika Bytom.
#005580
Zawodnicy i zawodniczki z 19 państw wezmą udział w mistrzostwach 
Europy juniorów w pięcioboju nowoczesnym, które odbędą się w 
dniach 9-14 maja w Spale.
#005581
Organizatorzy tegorocznego turnieju tenisowego w Wimbledonie 
poinformowali w czwartek, że pula nagród jest w tym roku wyższa 
o 6,1 procenta i wynosi 8,06 miliona funtów szterlingów (12,69 
mln USD).
#005582
Duńczyk Tommy Knudsen przestał od czwartku pełnić funkcję 
menedżera zespołu żużlowego Atlas Wrocław - poinformowało w 
komunikacie kierownictwo Wrocławskiego Towarzystwa Sportowego. 
#005583
Włoch Simone Borgheresi wygrał w czwartek w Arco kolarski 
wyścig Tour du Trentin. Dziesiąte miejsce zajął Tomasz 
Brożyna.
#005584
W ćwierćfinale turnieju tenisowego ATP w Barcelonie (pula 
nagród milion dol.) zagra pięciu rozstawionych zawodników: 
Magnus Norman (2), Nicolas Lapenti (3), Marcelo Rios (4), Younes 
El Ayanaoui (8) i Tommy Haas (9).
#005585
Espanyol Barcelona został pierwszym finalistą piłkarskiego 
Pucharu Hiszpanii, po wyeliminowaniu w półfinale słynnego Realu 
Madryt. 
#005586
Argentyna jest samodzielnym liderem eliminacji do piłkarskich 
mistrzostw świata 2002 w strefie Ameryki Południowej. 
Argentyńczycy jako jedyni odnieśli do tej pory komplet 
zwycięstw. W środę pokonali na wyjeździe Wenezuelę 4:0. 
#005587
Kolumbijczycy mają pretensje do Boliwijskiej Federacji 
Piłkarskiej o zorganizowanie meczu reprezentacji obu krajów na 
znacznej wysokości. 
#005588
Walka byłego mistrza świata w wadze ciężkiej Mike'a Tysona z 
Lou Savarese została przełożona z 20 maja na 24 czerwca - 
poinformowała organizacja promotorska Showtime Championship 
Boxing.
#005589
Zespoły New York Knicks i Portland Trail Blazers są bliskie 
awansu do drugiej rundy play off koszykarskiej ligi NBA. Knicks 
i Blazers prowadzą po 2:0 w rywalizacji z Toronto Raptors i 
Minnesota Timberwolves i do zakwalifikowania się do następnej 
rundy brakuje im tylko jednej wygranej. 
#005590
Włoski kolarz Simone Zucchi, reprezentujący polską grupę 
zawodową Atlas Lukullus, wygrał w czwartek po finiszu z peletonu 
drugi etap wyścigu Circuit des Mines w Lotaryngii. 
#005591
W czwartek w Sydney oficjalnie otwarto drugi basen olimpijski 
do piłki wodnej. Rozgrywane na nim będą mecze eliminacyjne 
turnieju kobiet i mężczyzn. 
#005592
Pokonanie piłkarskiej reprezentacji Szwajcarii okazało się w 
środę dla Niemiec nieosiągalne i obrońca tytułu mistrza Europy, 
przystąpi do Euro-2000 z mocno nadszarpniętym morale. 
#005593
Napływa ciepłe powietrze z południa. Ciśnienie  w południe 
wyniesie w Warszawie 1008 hPa i będzie rosło.
Słonecznie, tylko miejscami na południu kraju wystąpi 
wzrost zachmurzenia i tam możliwy przelotny deszcz lub burza. 
Temp. maks. od 24 st. nad Zatoką Gdańską do 28 st. na zachodzie. 
Wiatr słaby i umiarkowany, południowo-wschodni. 
W Warszawie  słonecznie. Temp. maks. 27 st.
#005594
Współdziałanie na rzecz zjednoczenia Europy i przeciwstawiania 
się nacjonalizmom zadeklarowali w Gnieźnie szefowie rządów 
pięciu państw Europy Środkowej na spotkaniu z okazji milenium 
Synodu Gnieźnieńskiego. "Deklarację Gnieźnieńską" podpisali 
premierzy: Czech Milosz Zeman, Polski Jerzy Buzek, Słowacji 
Mikulasz Dzurinda, Węgier Victor Orban oraz kanclerz Niemiec 
Gerhard Schroeder.
"Uroczyście deklarujemy, że będziemy współdziałać w dążeniu do 
urzeczywistniania aspiracji narodów i społeczeństw do życia w 
zjednoczonej Europie, wspólnie angażować się na rzecz budowy 
europejskiej przyszłości w poszanowaniu różnorodności kultur" - 
głosi deklaracja.
#005595
Szef AWS Marian Krzaklewski zamierza w czasie kampanii wyborczej 
zabiegać o indywidualne poparcie wśród polityków Unii Wolności, 
skoro Unia nie wystawi własnego kandydata na prezydenta.
W jego ocenie uchwała Rady Krajowej Unii o rezygnacji z 
wystawienia unijnego kandydata na prezydenta umożliwia politykom 
z tej partii współpracę w kampanii wyborczej. 
Krzaklewski powiedział, że w piątek prezydium AWS dyskutowało o 
"programie AWS, którzy można nazwać strategią zwycięstwa 
obejmującą wybory prezydenckie, jak i wybory parlamentarne". 
#005596
Posłowie AWS, którzy nie wzięli udziału w głosowaniu nad wyborem 
Rzecznika Praw Obywatelskich dostali upomnienia - poinformował 
przewodniczący Akcji Marian Krzaklewski. W piątek do wybrania na 
nowego RPO kandydata AWS Andrzeja Sikory zabrakło 11 głosów. W 
głosowaniu nie wzięło udziału 21 posłów Akcji. Procedura 
zgłaszania kandydatów na Rzecznika rozpocznie się od nowa. 
Przeciw kandydaturze Sikory głosowało 207 posłów, za było 196, 
podczas gdy większość bezwzględna wymagana do wyboru wynosiła 
207 posłów.
#005597
Do 10 maja koalicja musi przedstawić kandydata na prezesa 
Instytutu Pamięci Narodowej. Wg AWS nadal najpoważniejszym 
kandydatem jest senator Leon Kieres; z kolei UW wskazuje na 
prof. Andrzeja Zolla. W piątek szef AWS Marian Krzaklewski 
powiedział dziennikarzom, że między AWS, UW i PSL został 
ustalony schemat postępowania w sprawie nowego kandydata na 
prezesa IPN, który - jak mówi Krzaklewski - powinien 
usatysfakcjonować wszystkie strony. Zapowiedział, że nazwisko 
kandydata zostanie podane "na krótko" przed posiedzeniem 
kolegium IPN. Kolegium IPN, które rekomenduje Sejmowi kandydata 
na prezesa IPN, czeka do 10 maja na zgłaszanie propozycji 
kandydatur. Wybór kolegium Sejm musi zatwierdzić większością 3/5 
głosów. Koalicja nie ma takiej wiekszości i dlatego prowadzi w 
tej sprawie rozmowy z PSL.
#005598
Lider SLD Leszek Miller uważa, że InstytutPamięci Narodowej 
powinien powstać, jednak wcześniej należy - jego zdaniem - 
usunąć mankamenty zawarte w ustawie o IPN, m.in. "oddzielić 
funkcje prokuratorskie od archiwalnych". Temu służyć ma, 
podkreśla Miller, złożony przez SLD w Sejmie projekt nowelizacji 
ustawy o IPN.
#005599
Polski rząd przekazał Komisji Europejskiej Narodowy Program 
Przygotowania do Członkostwa w Unii Europejskiej - poinformował 
na konferencji prasowej szef Komitetu Integracji Europejskiej 
Jacek Saryusz-Wolski. Do liczącego blisko 1000 stron raportu 
dołączono list premiera Jerzego Buzka, adresowany do 
przewodniczącego Komisji Europejskiej Romano Prodiego. Premier 
pisze w nim, że Narodowy Program Przygotowania do Członkostwa 
"zawiera ambitną, ale realistyczną agendę prac legislacyjnych w 
celu przyjęcia acquis communautaire (dorobku prawnego Unii - 
przyp. PAP) oraz działania służące budowie i wzmacnianiu 
instytucji w latach 2000-2002". "Całkowite zrealizowanie tego 
Programu do końca 2002 roku pozwoli Polsce być gotową przystąpić 
do Unii Europejskiej 1 stycznia 2003 roku. 
#005600
Nie więcej niż 12 milionów zł będzie mógł przeznaczyć komitet 
wyborczy kandydata na prezydenta na kampanię wyborczą. Najwyżej 
10 proc. wydatków na kampanię może pochodzić ze sprzedaży 
"cegiełek". 80 proc. środków na kampanię będzie można 
przeznaczyć na reklamę w mediach. Wydatki komitetu ze środków 
pochodzących od osób prawnych, z wyłączeniem partii 
politycznych, nie będą mogły przekraczać 60 proc. kwoty 
przeznaczonej na kampanię. Polacy zamieszkali za granicą będą 
mogli brać udział w obu turach głosowania w wyborach 
prezydenckich. To niektóre założenia nowelizacji ordynacji w 
wyborach prezydenckich. Ustawa trafi teraz do prezydenta, który 
ma na jej podpisanie 21 dni. 
#005601
Sejm przyjął  w trzecim czytaniu, rezolucję wzywającą rząd do 
przedstawienia informacji o działaniach w sferze polityki 
mieszkaniowej państwa. Sejm przyjął również zgłoszoną podczas 
czwartkowej debaty poprawkę dot. terminu przedstawienia przez 
rząd tej informacji. Zostanie on przesunięty do 31 lipca 2000, 
]a nie - jak proponował projekt rezolucji - do 30 maja 2000 roku. 
#005602
Pos.Zbigniew Wawak (AWS-ZCHN) przedstawił dziennikarzom projekt 
zmian w kodeksach postępowania cywilnego i karnego, mający - jak 
to określił - ułatwić prezydentowi zeznawanie w charakterze 
świadka przed sądem. Zgodnie z projektem do kodeksów miałyby być 
wprowadzone paragrafy w brzmieniu: "W przypadku, gdy świadkiem 
ma być prezydent RP sąd zwraca się do niego o wyznaczenie 
miejsca i czasu przesłuchania". Propozycja Wawaka związana jest 
z procesem, jaki liderzy SdRP wytoczyli tygodnikowi "Wprost" w 
związku z publikacjami  dot. majątku Socjaldemokracji. W 
procesie tym na świadka "Wprost" sąd powołał w listopadzie 
Aleksandra Kwaśniewskiego. Zdaniem Wawaka nowelizacja "będzie 
godziła powagę głowy państwa i liczne obowiązki prezydenta z 
tym, aby nie stawał on ponad prawem".
#005603
Unia Wolności skierowała do Komisji Etyki Poselskiej sprawę 
wypowiedzi posła Piotra Ikonowicza (PPS). W czwartek w Sejmie 
Ikonowicz określił Leszka Balcerowicza "największym przestępcą 
wobec polskiego społeczeństwa". W czasie debaty nt. wniosku SLD 
o wotum nieufności wobec ministra spraw wewnętrznych Marka 
Biernackiego Ikonowicz powiedział m.in: (...) odpowiedzialny za 
wzrost przestępczości w Polsce jest jeden i ten sam człowiek od 
10 lat, którego ponury i posępny duch unosi się również nad 
gabinetami, w których wyjątkowo nie bierze udziału, a nazywa się 
Leszek Balcerowicz. I tak długo jak ta Izba nie odwoła 
największego przestępcy wobec polskiego społeczeństwa, jakim 
jest Leszek Balcerowicz, nie ma sensu odwoływać innych 
ministrów. UW uważa, że to wystąpienie jest "rażącym naruszeniem 
zasad kultury politycznej i osobistej". "Naruszone zostało nie 
tylko dobre imię naszego kolegi, posła Leszka Balcerowicza, lecz 
także autorytet całej Izby" - czytamy w oświadczeniu UW. 
#005604
Po raz kolejny proces o ujawnienie majątku SdRP został 
odroczony. W warszawskim Sądzie Rejonowym nie stawił się mec. 
Karol Świątkowski, który miał przedstawić stan posiadania SdRP. 
Następna rozprawa 13 maja. O ujawnienie majątku Socjaldemokracji 
RP ubiega się w imieniu skarbu państwa Andrzej Herman - 
likwidator mienia b.PZPR. Herman stara się o odzyskanie przez 
skarb państwa majątku PZPR, który częściowo został przejęty 
przez jej następczynię - SdRP. Ujawnienie stanu posiadania SdRP 
ułatwiłoby ściąganie należności od tej partii. Herman szacuje, 
że łączna wartość roszczeń skarbu państwa wobec SdRP wynosi 
ponad 80 milionów złotych, w tym największa część - 60 milionów -
to równowartość pieniędzy przejętych przez SdRP z kont 
dewizowych PZPR wraz z odsetkami.
#005605
Proces w sprawie pacyfikacji kopalń "Wujek" i "Manifest Lipcowy" 
nie rozpocznie się od nowa. Skład orzekający w tej sprawie jest 
obiektywny - uznali w piątek sędziowie wydziału odwoławczego 
Sądu Okręgowego w Katowicach. Rozpatrywali oni wniosek 
oskarżyciela posiłkowego Stanisława Płatka, który zarzucił 
sądowi brak obiektywizmu. Gdyby uznali, że skład orzekający nie 
zachowuje bezstronności, proces musiałby się zacząć od początku -
już po raz trzeci.	
#005606
87 skontrolowanych przez NIK jednostek budżetowych - zakładów 
opieki zdrowotnej i placówek oświaty zawierało w latach 1997-
1998 umowy na usługi lub sprzęt, na które nie miały środków 
finansowych. W ten sposób zaciągały zobowiązania wymagalne, 
których uregulowanie spadało na urzędy skarbowe - wynika z 
przedstawionego dziennikarzom raportu NIK.(Niezapłacone przez 
jednostki budżetowe usługi lub sprzęt budżet państwa reguluje 
przez zmniejszanie podatków firmom-wierzycielom - przyp. PAP). 
Izba przypomniała, że zjawisko zaciągania tego typu długów przez 
jednostki budżetowe - zwłaszcza zakłady opieki zdrowotnej i 
placówki oświatowe - nasiliło się w latach 1997-98. NIK 
ustaliła, że na dzień 30 czerwca 1999 r. zobowiązania budżetu 
państwa względem firm wynosiły ponad 7,6 mln zł. 
#005607
Większość Polaków (67 proc.) uważa, że 1 maja powinien być nadal 
obchodzony jako święto - wynika z najnowszego sondażu Demoskopu. 
21 proc. respondentów jest przeciwnych świętowaniu w dniu 1 
maja. Najwięcej zwolenników utrzymania 1 maja jako dnia 
świątecznego jest wśród młodzieży.
#005608
Podstawy współistnienia w Europie Środkowo-Wschodniej w trzecim 
tysiącleciu to główny temat rozpoczętego na Węgrzech szczytu 12 
prezydentów państw tego regionu. W Szekesfehervar-Veszprem 
niedaleko Budapesztu spotkali się prezydenci Węgier, Słowenii, 
Austrii, Czech, Ukrainy, Rumunii, Bułgarii, Włoch, Niemiec, 
Słowacji, Chorwacji i Polski. Jak mówił Aleksander Kwaśniewski, 
szczyt jest unikalną okazją do rozmowy prezydentów krajów 
członkowskich Unii Europejskiej, krajów aspirujących do Unii 
oraz takich jak Ukraina, której przywódca "toczy heroiczne 
zmagania ze spuścizną komunizmu".
#005609
Komisja Europejska zamierza wyegzekwować od Polski i innych 
państw kandydujących do UE przestrzeganie standardów w 
transporcie zwierząt - pisze "European Voice". Komisarz UE ds. 
ochrony konsumentów David Byrne wystąpi do państw Europy 
Środkowej z apelem o jak najpilniejsze wprowadzenie w życie 
dyrektywy dotyczącej minimalnych warunków, jakie należy zapewnić 
w trakcie przewozu zwierząt - donosi angielskojęzyczny tygodnik 
dla eurokratów.	Dyrektywa przewiduje m.in. konieczność 
dostarczania zwierzętom - w określonych odstępach czasu - wody i 
pożywienia i nakłada obowiązek zapewnienia odpowiednich 
"warunków przestrzennych".
#005610
Kanclerz Austrii Wolfgang Schuessel nie wykluczył możliwości 
zorganizowania referendum, w którym Austriacy odpowiedzieliby na 
pytanie, co sądzą o sankcjach nałożonych na ich kraj przez Unię 
Europejską. Partnerzy Austrii z UE zamrozili dwustronne stosunki 
polityczne z Wiedniem po tym, jak konserwatysta Schuessel 
stworzył w lutym tego roku koalicję ze skrajnie prawicową Partią 
Wolnościową Joerga Haidera. Europejska "14" wątpi bowiem w to, 
że partia Haidera będzie przestrzegać zasad demokracji i praw 
człowieka. W odpowiedzi Haider rozkręcił ostrą kampanię przeciwko 
Unii, sugerując nawet, że Austria powinna się zastanowić nad jej 
opuszczeniem. Zaapelował o zorganizowanie referendum.
#005611
Rosja zwróciła Niemcom obrazy i rysunki zabrane przez wojska 
radzieckie w czasie II wojny światowej. 
Niemiecki minister kultury Michael Naumann dostał 
oficjalne zezwolenie od swego rosyjskiego kolegi na wywóz 
101 obrazów i rysunków należących do Muzeum miasta Bremy. 
Znajdują się wśród nich dzieła Henri Toulouse'a-Lautreca, 
Albrechta Duerera, Francisco Goi.
W zamian Niemcy zwróciły Rosji florencką mozaikę i komodę 
ze słynnej Bursztynowej Komnaty, uważanej za "ósmy cud świata". 
Bursztynowa Komnata powstała w Niemczech na zamówienie króla 
Prus Fryderyka Wilhelma I, który w 1717 r. podarował ją 
rosyjskiemu carowi Piotrowi I. Zrabowana w 1941 Komnata do 
końca wojny była przechowywana w Królewcu, skąd wywiozły 
ją wycofujące się przed Armią Czerwoną wojska niemieckie i 
wszelki ślad po niej zaginął. Florencka mozaika jest jedną 
z czterech, które ozdabiały ściany Komnaty.	
#005612
Premier Japonii Yoshiro Mori przybył do Rosji z pierwszą wizytą 
zagraniczną, składaną po objęciu stanowiska szefa rządu. W 
sobotę w Petersburgu spotka się z Władimirem Putinem, który 
marcu wygrał wybory prezydenckie, a 7 maja oficjalnie obejmie 
urząd prezydenta Rosji. Tym samym premier Yoshiro Mori rozpoczął 
dziewięciodniową podróż zagraniczną, w czasie której spotka się 
z przywódcami G-8 - siedmiu najbardziej uprzemysłowionych państw 
świata i Rosji.
#005613
Prezydent Bułgarii Petyr Stojanow podpisał ustawę, uznającą za 
sprzeczny z prawem reżim komunistyczny w tym kraju w okresie 
1944-1989. W środę ustawę tę, w złagodzonym w stosunku do 
pierwotnego brzmieniu, przyjął bułgarski parlament. Stojanow 
powiedział, że podpisał przyjętą w środę ustawę, ponieważ ma ona 
charakter deklaracji i nie dyskryminuje żadnej kategorii 
obywateli bułgarskich, nie pozbawia nikogo praw. 
#005614
Bośniacki Serb Dragan Nikolić, który jako pierwsza osoba został 
oficjalnie oskarżony o zbrodnie wojenne w b. Jugosławii, 
oświadczył przed ONZ-owskim trybunałem w Hadze, że jest 
niewinny. Nikolić został oskarżony w 1994 roku jako pierwszy 
podsądny Międzynarodowego Trybunału do Spraw Zbrodni w Byłej 
Jugosławii, utworzonego w 1993 roku. Jego proces nie był jednak 
dotąd możliwy ze względu na niestawiennictwo ukrywającego się 
oskarżonego. Akt oskarżenia zarzuca 43-letniemu Nikoliciowi 
łącznie 80 czynów, stanowiących pogwałcenie prawa norymberskiego 
i międzynarodowych konwencji humanitarnych. 
#005615
Stolica Apostolska uznała za zbyt wolny proces umarzania 
zadłużenia biednych państw Trzeciego Świata oraz skrytykowała 
Unię Europejską i USA za to, że nie wywiązuje się ze swoich 
obietnic. "Umarzanie długów postępuje bardzo powoli. Spośród 100 
miliardów dolarów, które obiecały umorzyć państwa grupy G-7 
(siedem najbogatszych krajów świata), umorzono zaledwie 10 
procent" - powiedział Diarmuid Martin, Sekretarz Papieskiej Rady 
Sprawiedliwości i Pokoju. Dodał też, że do końca roku jedynie 19 
krajów skorzysta z redukcji długów. 
#005616
Były więzień hitlerowskiego obozu koncentracyjnego Dachau, 86-
letni biskup-senior Ignacy Jeż, został umieszczony na liście 
męczenników za wiarę wieku XX z pięciu kontynentów. Papież Jan 
Paweł II uczci męczenników 7 maja podczas wielkiej uroczystości 
liturgicznej w rzymskim Koloseum. Biskup-senior Ignacy Jeż 
urodził się w 1914. Ukończył studia na Uniwersytecie 
Jagielońskim w 1937 i w tym samym roku uzyskał święcenia 
kapłańskie. 17 sierpnia 1942 został aresztowany przez Gestapo i 
od 7 października tego roku do 29 kwietnia 1945 roku przebywał w 
obozie koncentracyjnym w Dachau, jako więzień nr 37196. W 1960 
roku został mianowany biskupem pomocniczym w Gorzowie 
Wielkopolskim, a od 1972 do 1992 roku był biskupem koszalińsko-
kołobrzeskim. 
Wśród ponad 12 tys. osób, które zginęły i cierpiały za wiarę
jest 8.670 Europejczyków, 1.707 Azjatów, 1.111 osób z byłego 
Związku Radzieckiego i 333 z Ameryki Łacińskiej. 
#005617
- wynika z raportu Międzynarodowej Organizacji Pracy (MOP). 
Niewłaściwy system emerytalny stanie się problemem w sytuacji 
coraz dłuższego życia i rozluźnienia tradycyjnych więzi rodzinnych, 
zakładających opiekę nad starszymi - uważa autor raportu, Colin 
Gillion. Autor raportu twierdzi, że w krajach uprzemysłowionych 
średnio 10 proc. PKB przeznaczane jest obecnie na świadczenia 
emerytalne - więcej niż na służbę zdrowia. Raport sugeruje, że 
systemy emerytalne w Europie, USA i Kanadzie potrzebują - w 
związku z wydłużaniem się życia emerytów i wcześniejszymi 
emeryturami - poważnego dofinansowania, bądź ze zwiększonych 
podatków, bądź ze zwiększonych składek emerytalnych. 
#005618
W ćwierć wieku po zakończeniu wojny jej "długi cień" - jak 
pisze w najnowszym "Newsweeku" były sekretarz stanu Henry 
Kissinger - stale ciąży nad zbiorową świadomością Amerykanów. 
Interpretację wojny jako tragicznego błędu, podważającego 
dotychczasowy autorytet Ameryki jako mocarstwa interweniującego 
zbrojnie w moralnie słusznych sprawach, powtórzył w rocznicę 
upadku Sajgonu nowojorski "The New York Times". Wśród historyków 
i politologów amerykańskich zdaje się dziś przeważać 
przekonanie, że wojna wietnamska była pomyłką, ale w ówczesnych 
warunkach historycznych - nieuniknioną. Tezę tę streszcza 
artykuł Kissingera.	
#005619
Podczas piątkowej sesji Giełdy Papierów Wartościowych wzrósł 
kurs akcji 121 spółek, 62 spadł, a 38 nie zmienił się, w tym na 
rynku NFI wzrosła cena akcji 11 funduszy, 2 spadła, a jednego 
nie zmieniła się.  WIG wzrósł o 2 proc. i wyniósł 
19.631,1 pkt. 
#005620
Ostatnia sesja tego tygodnia przyniosła silne wzrosty na 
warszawskim parkiecie - ocenił Marek Pokrywka, makler DM BOŚ.
"Wszystko wskazuje na to, że oczekiwana od kilku dni poprawa 
koniunktury właśnie się rozpoczęła" - powiedział.
W piątek, WIG 20 wzrósł o 2,2 proc., do 2.014,9 pkt., a WIG 
o 2 proc., wynosząc 19.631,1 pkt. Spadający od dłuższego czasu 
WIG Teleinfo podczas piątkowej sesji zyskał aż 4 proc.
Według Marka Pokrywki, wzrostom indeksów towarzyszyły 
zwiększone obroty i zdecydowana przewaga popytu podczas dogrywek.
"Jeżeli w czasie czekającego nas długiego weekendu nic złego 
nie wydarzy się na giełdach światowych, to WIG ma szansę 
wzrosnąć w najbliższym czasie do poziomu 20.600 - 20.700 pkt." - 
przewiduje makler.
W opinii maklera dobre nastroje panowały podczas piątkowej 
sesji także na rynku NFI. Indeks NIF zwiększył się o 2,1 proc., 
do poziomu 57,2 pkt."Można obecnie zaryzykować stwierdzenie, że 
indeks NIF kończy prawie trzyletnią bessę i znajduje się na 
progu nowej fali wzrostowej" - dodał makler DM BOŚ.
#005621
PKB w I kwartale wzrósł o 6,2-6,3 proc. wobec 6,2 proc. w IV 
kwartale 1999 i 1,6 proc. w I kwartale 1999 roku - poinformował 
PAP wiceminister finansów Jarosław Bauc. 
#005622
Zdaniem analityków deficyt obrotów bieżących w marcu można 
szacować na 1,1-1,3 mld USD, jednak wielkość ta wynika w znacznym 
stopniu ze spłaty zadłużenia zagranicznego w końcu marca (250-
300 mln dolarów). 
#005623
202,9 mln zł netto straciło w pierwszym kwartale 2000 roku 
górnictwo węgla kamiennego. To ponad dwa razy mniej niż w tym 
samym okresie 1999 r. Na sprzedaży węgla kopalnie nie poniosły 
strat - wynika z danych Ministerstwa Gospodarki.
#005624
Rząd planuje zmniejszyć w 2001 roku deficyt finansów 
publicznych w stosunku do zaplanowanego na ten rok, żeby 
stworzyć możliwość obniżenia stóp procentowych - poinformował w 
Sejmie wicepremier Leszek Balcerowicz. 
#005625
Ministerstwo Finansów widzi możliwość zwiększenia środków na 
specjalnym koncie walutowym rządu w NBP, jeśli będzie taka 
potrzeba - poinformował PAP Jarosław Bauc, wiceminister 
finansów. 
#005626
Ministerstwo Finansów zaniepokojone jest tempem przyrostu 
zadłużenia przedsiębiorstw za granicą - powiedział w sejmie 
wiceminister finansów Jarosław Bauc. 
#005627
Zdaniem analityków prawdopodobieństwo przedstawienia 
wiarygodnych prognoz dotyczących podstawowych wskaźników 
makroekonomicznych jest bardzo trudne, bowiem sytuacja 
gospodarcza Polski jest obecnie mało klarowna. 
#005628
Pełną liberalizację rynku rozmów międzymiastowych i lokalnych 
od początku 2002 roku i połączeń międzynarodowych od początku 
2003 roku, przewiduje m.in. projekt Prawa telekomunikacyjnego. 
#005629
Dokształcanie rolników w zakresie spraw podatkowych przewiduje 
poprawka Senatu do nowelizacji ustawy o utworzeniu Agencji 
Restrukturyzacji i Modernizacji Rolnictwa.
#005630
Rząd w najbliższym czasie zamierza przesłać do Sejmu projekt 
ustawy, która umożliwi rozwiązanie problemów starego portfela 
kredytów mieszkaniowych banku PKO BP - zapowiedział wiceminister 
finansów Jarosław Bauc. 
#005631
Konsorcjum ABN AMRO, Rothschild Corporate, Merrill Lynch i Dom 
Inwestycyjny BRE Banku SA będzie doradzało przy ofercie 
publicznej akcji PZU SA - poinformowało Ministerstwo Skarbu 
Państwa. 
#005632
Telecom Italia oraz France Telecom wraz z Kulczyk Holding 
złożyły ostateczne oferty na zakup 35 proc. akcji 
Telekomunikacji Polskiej SA - poinformowały obydwie spółki. 
#005633
Nie ma przesłanek, aby przesunąć terminy składania 
ostatecznych ofert na zakup 35 proc. akcji Telekomunikacji 
Polskiej SA - poinformował Emil Wąsacz, minister Skarbu Państwa. 
#005634
Analitycy spodziewają się, że przyznana przez Skarb Państwa 
dodatkowa opcja zakupu 10 proc. akcji może zwiększyć cenę 
sprzedaży Telekomunikacji Polskiej SA nawet o 30 proc. w 
stosunku do wartości rynkowej.
#005635
Około 230 mln USD zamierza zainwestować w Polsce w ciągu 
najbliższych 2-3 lat w budowę niezależnej, bezprzewodowej sieci 
teleinformatycznej spółka Formus Polska. Tegoroczne nakłady 
inwestycyjne firmy mają wynieść 90 mln USD. 
#005636
Bank inwestycyjny Credit Suisse First Boston nie daje wiary 
zapewnieniom członków Rady Polityki Pieniężnej, którzy po 
upłynnieniu złotego twierdzą, że nie mają opinii w sprawie jego 
kursu. 
#005637
Złoty osłabił się w piątek o 10,5 grosza w stosunku do
czwartkowego zamknięcia - poinformował Marek Zuber, analityk 
Banku Przemysłowo-Handlowego SA. 
#005638
Piątkowe osłabienie złotego jest przejściowe i zostało 
spowodowane zbyt nerwową reakcją inwestorów zagranicznych na 
prognozy makroekonomiczne - uważa Jarosław Bauc, wiceminister 
finansów. 
#005639
Ostatnia wartość WIG 20 podczas piątkowych notowań ciągłych 
wyniosła 2.042,8 pkt. i była o 1,4 proc. wyższa niż podczas 
fixingu. 
#005640
W poświątecznym tygodniu na giełdzie panował pewien zastój, z 
wyjątkiem środy, 26 kwietnia, kiedy ogłoszono aż cztery wezwania 
do sprzedaży akcji: Kopeksu, BWR, Drosedu i notowanego na CTO 
Nowomagu. 
#005641
Tylko co szósty Polak (16 proc.) ma oszczędności w postaci 
pieniędzy, lokat bankowych lub papierów wartościowych - wynika z 
przeprowadzonego na początku kwietnia sondażu Centrum Badania 
Opinii Społecznej. 
#005642
Zysk netto Prochem SA ma w tym roku wynieść 5,6 mln zł, przy 
przychodach ze sprzedaży w wysokości 95 mln zł - poinformowała 
spółka. 
#005643
Clif SA podwyższył tegoroczną prognozę zysku netto do 9 mln zł 
- poinformowała spółka w komunikacie. 
#005644
Rada nadzorcza Jelfy SA zarzuciła dwóm byłym członkom zarządu 
tej spółki popełnienie przestępstwa przez działanie na szkodę 
spółki i nadużycie zaufania - poinformowała Jelfa SA w 
komunikacie. 
#005645
Urząd Ochrony Konkurencji i Konsumentów nie zgłosił zastrzeżeń 
do zamiaru łączenia, polegającego na nabyciu przez Optimus SA 
udziałów w kapitale zakładowym Sp. z o.o. Doctor Q - podała 
Optimus. 
#005646
Prawdopodobnie na początku maja rozstrzygnie się, czy 
brytyjscy producenci węgla podtrzymają swój wniosek do Komisji 
Europejskiej o wszczęcie postępowania antydumpingowego wobec 
Polski. 
#005647
Huta Szkła WARTA SA realizuje program inwestycyjny o wartości 
ponad 6 mln USD w największej litewskiej hucie szkła AB 
Paneveżio Stiklas w Poniewieżu. W piątek uruchomiono tam nowe 
linie produkcyjne. 
#005648
Londyńska firma inwestycyjna AlchemyPartners nieoczekiwanie 
poinformowała, że wycofała się z negocjacji z niemiecką firmą 
BMW AG w sprawie kupna zakładów Rovera. 
#005649
Ponad 100 plakatów, nieprezentowane dotąd ilustracje książek dla 
dzieci, rysunki satyryczne i filmy animowane znanego rysownika 
Jana Lenicy - będzie można oglądać od soboty w warszawskim 
Centrum Sztuki Współczesnej. "Zebrana na wystawie kolekcja prac 
jest pierwszą tak obszerną prezentacją dorobku artysty" - 
powiedziała na konferencji prasowej kurator wystawy Urszula 
Śniegowska. Zgromadzone w CSW prace są przekrojem 
kilkudziesięciu lat twórczości artysty. Najstarsze pochodzą z 
początków lat 50-tych, najnowsze - z końca naszego wieku.     
Wśród filmowych i teatralnych plakatów - z których większość 
odznacza się ekspresyjną, drapieżną stylistyką - zobaczyć można, 
należące już do klasyki tego gatunku, plakaty wykonane do "Noża 
w wodzie" Polańskiego, "Kanału" Wajdy, "Lawy" Konwickiego czy 
"Niebieskiego ptaka" Felliniego. Zaprezentowano też plakaty 
promujące sztuki teatralne, np. "Balladynę" czy "Kordiana" 
Słowackiego.
#005650
Jarosław Żamojda potwierdził, że zamierza latem przyszłego roku 
rozpocząć zdjęcia do filmu "Krzyżacy". "Z zaskoczeniem przyjąłem 
informację prasową dotyczącą planowanej przeze mnie ekranizacji 
+Krzyżaków+ Henryka Sienkiewicza, chciałem bowiem utrzymać tę 
wiadomość w tajemnicy - mówił PAP Jarosław Żamojda. 
Rzeczywiście, od prawie dwóch lat przygotowuję taki projekt we 
współpracy z firmą Warner Bros. Zdjęcia planujemy rozpocząć nie 
wcześniej niż latem 2001 roku. Planujemy ten film jako 
międzynarodową koprodukcję. Myślę też o międzynarodowej obsadzie 
filmu" - dodał Żamojda. "Mogę na razie jedynie zapewnić, że 
będzie to największa polsko-amerykańska inwestycja w 
dotychczasowej historii kinematografii, podobnie jak będzie to 
pierwszy film polski, od początku realizowany z myślą o 
międzynarodowej dystrybucji. Bardzo zależy mi na stronie 
widowiskowej tego przedsięwzięcia i zamierzam zrobić to z 
rozmachem niespotykanym dotąd w naszym kinie" - dodał.
#005651
Owacją na stojąco przyjęli widzowie Teatru Rozrywki w Chorzowie 
premierę słynnej rock opery, opowiadającej o siedmiu ostatnich 
dniach z życia Jezusa -"Jesus Christ Superstar". Piotr 
zapierający się Jezusa wobec dziennikarzy, Herod otoczony 
tancerkami z międzywojennego kabaretu, confetti sypiące się na 
widzów pierwszych rzędów podczas tytułowego songu "Jesus Christ 
Superstar" - to rozwiązania, które zastosował reżyser spektaklu 
Marcel Kochańczyk. Zapowiadał on przed premierą, że pokaże 
"Chrystusa na współczesnym śmietniku cywilizacyjnym".
#005652
29 kwietnia, z okazji Międzynarodowego Dnia Tańca, odbędzie się 
po raz trzeci "Wieczór Teatru Tańca i Ruchu 2000" w warszawskim 
Teatrze Małym. 
#005653
Mimo rozkwitu sztuki, taniec nadal nie zajmuje znaczącego 
miejsca wśród najważniejszych wydarzeń kulturalnych - uważa 
hawańska primabalerina Alicia Alonso, autorka orędzia wydanego z 
okazji Międzynarodowego Dnia Tańca.
#005654
Primabalerina Opery Bałtyckiej Alicja Boniuszko i nestor 
polskiej sceny baletowej Witold Gruca odebrali w Warszawie 
Statuetki "Terpsychory".
#005655
Joanna Siedlecka, za książkę "Wypominków ciąg dalszy", wydaną w 
ub. roku, została laureatką tegorocznej Nagrody Literackiej im. 
Leszka Proroka.
#005656
Wieczornym koncertem miejscowego zespołu "Cookie Jazz Trio" 
zainaugurowano w Zamościu osiemnasty festiwal "Jazz na Kresach".
#005657
Fani muzyki metalowej spotkają się w sobotę w katowickim 
"Spodku" na piętnastej edycji festiwalu Metalmania. 
#005658
Minister spraw zagranicznych Bronisław Geremek odebrał w piątek 
w Strasburgu tytuł doktora honoris causa przyznany mu przez 
Uniwersytet Marca Blocha. Szef polskiej dyplomacji został 
uhonorowany za wybitne osiągnięcia w dziedzinie sztuki 
średniowiecza i zaangażowanie w sprawie obrony wolności i 
demokracji. Przyznany doktorat jest siedemnastym tego rodzaju 
wyróżnieniem, jakie otrzymał Geremek. 
Przedstawiając osiągnięcia polskiego ministra, rektor Daniel 
Payot podkreślił, że Geremek nie tylko w książkach, ale również 
w życiu, podejmując ryzyko uwięzienia walczył o sprawiedliwość, 
wolność i bronił godności człowieka. 
Polski minister oświadczył, że czuje się zaszczycony 
otrzymaniem doktoratu na uniwersytecie, którego patronem jest 
wybitny historyk i uczestnik francuskiego ruchu oporu w czasie 
I i II wojny światowej. Szef polskiej dyplomacji powiedział również, 
że Europa stoi dziś przed wspaniałą szansą zjednoczenia, gdyż tak
rozumie proces rozszerzenia Unii na nowe państwa członkowskie. 
#005659
W Szwecji zmarł w wieku 74 lat Jerzy Einhorn - urodzony w Polsce 
wybitny onkolog, który po wojnie trafił do Szwecji i tam 
poświęcił się walce z rakiem. Przyczyną śmierci była białaczka. 
Einhorn przez wiele lat był dyrektorem oddziału radiologicznego 
w szpitalu Karolinska. Był członkiem wielu międzynarodowych 
organizacji zajmujących się rakiem, autorem licznych prac 
naukowych. Zrewolucjonizował opiekę nad chorymi na raka. Zbierał 
środki na leczenie raka i badania nad nim.
#005660
Brak kolejnych dwóch starodruków stwierdzono po przeprowadzeniu 
powtórnego spisu w Bibliotece Jagiellońskiej - poinformował 
dyrektor Biblioteki Krzysztof Zamorski. Pracownicy biblioteki 
odkryli, że w Oddziale Starych Druków brakuje słownika 
geograficznego Abrahama Ortelsa (Orteliusza)  z 1587 r. oraz 
książki o topografii Paryża Baudranda Michaelisa  z 1682 r. 
Wartość słownika Orteliusza na rynku antykwarycznym szacuje się 
na około 1200 marek niemieckich lub 1,8 tys.zł.
#005661
Ślady obozowiska sprzed 800 tys. lat odkryła polsko-izraelska 
ekipa archeologiczna w Ruhame na pustyni Negew. 
#005662
W Polsko-Amerykańskim Instytucie Pediatrii w Krakowie-Prokocimiu 
zmarły siostry syjamskie, które urodziły się przed tygodniem w 
Wejherowie. 
#005663
Walkę dinozaurów - atak drapieżnych dilofozaurów na stado 
roślinożernych zauropodów - odtworzono na podstawie tropów 
odkrytych w Sołtykowie w Górach Świętokrzyskich. 
#005664
Naukowcy z Uniwersytetu Rudgers w stanie New Jersey i z 
kanadyjskich uniwersytetów Toronto i Kolumbii Brytyjskiej 
uważają, że w chromosomie numer 1 może znajdować się gen 
wywołujący schizofrenię.
#005665
Sztuczne oko wynalezione przez belgijskich naukowców daje szansę 
na odzyskanie wzroku przez osoby niewidome. 
#005666
Z badań opublikowanych w najnowszym numerze medycznego tygodnika 
The Lancet wynika, że piwo podnosi poziom witaminy B6 we krwi, 
przeciwdziała gromadzeniu się aminokwasu zwanego homocysteiną, 
łączonego ze schorzeniami układu krążeniowego i tym samym 
zapobiega chorobom serca. 
#005667
Od 19 maja Giełda będzie publikować nowy indeks TechWIG, 
obejmujący akcje spółek zaliczonych do Segmentu Innowacyjnych 
Technologii (SITech) - poinformował  Wiesław Rozłucki, prezes 
warszawskiej GPW. Spółki z tego segmentu będą dodatkowo i 
odrębnie prezentowane w wynikach notowań. W SITech znajdą się 
firmy informatyczne i telekomunikacyjne notowane na różnych 
rynkach GPW. Obecnie zakwalifikowano do tego segmentu 12 spółek: 
Apexim, ComArch, ComputerLand, CSS, Elzab, Prokom, Optimus, 
Softbank, Sterprojekt, STGroup, Szeptel i Telekomunikację 
Polską. 
#005668
Grupę hakerów, parających się kradzieżami pieniędzy z kont 
posiadaczy kart kredytowych, zatrzymano w Moskwie. Komputerowi 
złodzieje włamywali się do serwerów sklepów internetowych poza 
granicami Rosji i kradli numery kart kredytowych klientów. 
Następnie - korzystając z tych numerów - dokonywali "zakupów" we 
własnym sklepie internetowym "Politshop", utworzonym specjalnie 
na potrzeby działalności przestępczej. 
#005669
Krzysztof Orszagh - prezes Stowarzyszenia Przeciwko Zbrodnii -
został powołany przez MSWiA na Rzecznika Praw Ofiar. 
"Będę interweniował, gdy organy ścigania źle potraktują ofiarę 
przestępstwa" - zapowiedział Orszagh. 
Rzecznik będzie podejmował interwencje w instytucjach, z którymi 
bezpośrednio kontaktują się pokrzywdzeni" - tłumaczył na 
konferencji prasowej rzecznik prasowy MSWiA, Marcin Trzciński. 
Dodał on, że wszędzie tam, gdzie "nieformalna rozmowa" nie 
pomoże - "formalnie zareaguje resort spraw wewnętrznych". Do 
Rzecznika Praw Ofiar można na razie dzwonić na telefon komórkowy 
- 0 601 379 380. Resort zapowiada jednak, że już niedługo będą 
również telefony stacjonarne. Orszagh ujawnił, że biura 
Rzecznika Praw Ofiar mają powstać w każdym województwie.
#005670
Dyscyplinarnie ukarano dwóch stołecznych policjantów 
uczestniczących w marcowej obławie na tygrysa, w której zginął 
weterynarz. Zawieszono do czasu rozpatrzenia sprawy przez 
prokuraturę postępowanie wobec funkcjonariusza, który 
śmiertelnie postrzelił weterynarza. 
#005671
Mężczyzna, który po pijanemu śmiertelnie potrącił samochodem w 
Bachórzu na Podkarpaciu 20-letnią kobietę, został skazany na dwa 
lata więzienia w zawieszeniu na pięć lat.  
#005672
21-letni student UJ Wojciech L., oskarżony o nieumyślne 
spowodowanie śmierci kolegi podczas zabawy windą towarową, 
zgłosił sądowi chęć dobrowolnego poddania się karze. 
#005673
Mieszkaniec Łodzi zatrzymał mężczyznę podejrzewanego o dokonanie 
napadu na taksówkarza. 
#005674
Prokuratura Okręgowa w Krakowie sporządziła akt oskarżenia 
przeciwko dwóm mieszkańcom Radomia, którzy podając się za 
policjantów oszukiwali starsze osoby w całej Polsce.
#005675
25 samochodów, skradzionych głównie na terenie Warszawy, 
odzyskała wrocławska policja. 
#005676
Łódzka policja przestrzega osoby okradzione, szantażowane lub 
zmuszane do płacenia haraczu przed negocjacjami z przestępcami. 
#005677
W komendach miejskich policji Warszawy, Łodzi i Szczecina 
powstają stanowiska dowodzenia "Command & Control", które mają 
usprawnić działania policji.
#005678
Sąd Okręgowy w Katowicach zadecydował o przesłuchaniu trzech 
świadków incognito w procesie dziewięciu członków tzw. grupy 
"Sandokana", podejrzanych o wymuszanie haraczy. 
#005679
W większości polskich lasów obowiązuje bardzo wysoki stopień 
zagrożenia pożarami, małe zagrożenie występuje na jednej piątej 
ich powierzchni. Najbardziej zagrożone są lasy na Mazowszu, w 
okolicach Katowic, Szczecina i Wrocławia. "Na trzech czwartych 
powierzchni lasów państwowych występuje najwyższy stopień 
zagrożenia pożarowego. Prognoza pogody na długi weekend nie 
zapowiada opadów. Leśnicy spodziewają się pożarów, będą czuwać, 
by ogień nie wymknął się spod kontroli i by nie powstał pożar na 
wielkim obszarze" - powiedział dyrektor generalny Lasów 
Państwowych Konrad Tomaszewski.
#005680
W Wielki Piątek w cerkwiach obrządku wschodniego nie odprawia 
się liturgii, odbywa się jedynie adoracja Grobu Pańskiego, tzw. 
Płaszczanicy, czyli ikony z wizerunkiem Chrystusa owiniętego w 
całun i złożonego w grobie. Wielki Piątek obchodzą wyznawcy 
Kościoła prawosławnego, których największe skupiska w Polsce są 
na Białostocczyźnie, a także wyznawcy Kościoła grekokatolickiego 
i bizantyńsko-słowiańskiego. Uroczystą wieczernię Wielkopiątkową 
z wynosem Płaszczanicy odprawił w cerkwi pod wezwaniem Św. 
Mikołaja w Białymstoku ordynariusz diecezji białostocko-
gdańskiej biskup Jakub. Przed złożeniem na środku świątyni, 
Płaszczanicę niesie się w procesji dookoła cerkwi.
#005681
Szczęśliwie zakończyła się wyprawa polskiego kota, który 
ciężarówką z meblami przejechał z Radomska, przez Berlin, 
Hamburg, Calais i Dover do Thrapston między Londynem a 
Birmingham. Ponieważ kot z Polski nie miał właściciela, zapadła 
decyzja, że zostanie uśpiony, ale wtedy ulitowali się nad nim 
pracownicy magazynu meblowego w Thorston. Złożyli się na 
kwarantannę, a jeden z nich postanowił przygarnąć kociaka, 
któremu nadał już nawet imię - Roly Poly. 
#005682
Ponad czterdzieści hoteli i pensjonatów dla zwierząt działa we 
wszystkich większych miastach Polski. 
#005683
Prezydent USA Bill Clinton ogłosił program wykupu broni palnej 
posiadanej w Waszyngtonie przez prywatnych użytkowników. Akcja 
jest odpowiedzią na niedawną tragiczną w skutkach strzelaninę w 
waszyngtońskim ZOO. 
#005684
25 osób oskarżono o udział w wielkiej aferze pocztowej w USA. 
Drogą pocztową rozprowadzono po całym kraju około 100 ton 
marihuany.
#005685
Amerykańska aktorka Julia Roberts została po raz drugi uznana za 
najpiękniejszą kobietę przez redakcję tygodnika "People".
#005686
Trzyletnie dziecko padło ofiarą porwania dokonanego przez 
lewacką organizację Rewolucyjne Siły Zbrojne Kolumbii (FARC). Za 
jego uwolnienie marksistowska partyzantka żąda ... 5 mln dolarów.
#005687
Rosja przeprowadziła drugą pomyślną próbę nowego myśliwca 
bombardującego, mającego w przyszłości zastąpić MIG-29 i Su-27.
#005688
Agata Wróbel pobiła w Sofii dwa rekordy świata w podrzucie 
wagi ponad 75 kg, ale nie została sklasyfikowana w dwuboju 
mistrzostw Europy w podnoszeniu ciężarów. Polka spaliła 
wszystkie trzy podejścia w rwaniu - pierwsze do ciężaru 120 kg, 
drugie do 125 i trzecie do 128 kg. Polka w Sofii broniła tytułu 
mistrzyni Europy zdobytego przed rokiem w La Corunii. Jest 
posiadaczką rekordu świata w rwaniu który wynosi 127,5 kg.
Złoty medal Mistrzostw Europy w podnoszenie ciężarów w dwuboju 
wagi 77 kg zdobył Bułgar Zlatan Wanew. Pobił on rekord świata w 
podrzucie - 207,5 kg. Poprzedni należał do Chińczyka Zhan 
Xuganga. 
#005689
Debel Robert Mateusiak (SKB Litopol Polam Suwałki) i Michał 
Łogosz (Technik Głubczyce) zdobył brązowy medal mistrzostw 
Europy w badmintonie - pierwszy w historii tej dyscypliny w 
Polsce w kategorii seniorów. 
#005690
Alicja Pęczak (AZS AWF Gdańsk) wygrała w piątek w Wiedniu 
wyścig na 100 metrów stylem klasycznym podczas międzynarodowych 
zawodów pływackich Austria-Meeting.
#005691
Piotr Wadecki z grupy zawodowej Mróz Supradyn prezentuje 
doskonałą formę, pewnie zmierzając do zwycięstwa w 
czteroetapowym wyścigu kolarskim Szlakiem Grodów Piastowskich, 
rozgrywanym na Dolnym Śląsku. 
#005692
Z polskich żeglarzy, którzy startowali na wodach Morza 
Śródziemnego u wybrzeży francuskiej miejscowości Hyeres w 
32.regatach o Puchar Świata, najbliżej podium stanęli Maciej 
Grabowski w klasie Laser i Natalia Kosińska w klasie Mistral.
#005693
Kinga Stefańska, jako jedyna z Polek, awansowała do drugiej 
rundy turnieju gry pojedynczej mistrzostw Europy w tenisie 
stołowym w Bremie. W drugiej rundzie nie sprostała jednak 
Francuzce Boileau. 
#005694
W towarzyskim meczu piłki nożnej reprezentacja Polski do lat 
16 przegrała we Włocławku z rosyjskimi rówieśnikami 0:1 (0:1). 
Bramkę w 30 minucie zdobył Anatolij Gerk. Widzów 300.
#005695
W drugiej grze rozgrywanego na kortach bytomskiego Górnika 
meczu Pucharu Davisa Polska - Estonia Krystian Pfeiffer pokonał 
Maita Kunnapa 6:3, 6:7 (6-7), 6:2, 6:7 (5-7), 6:1. Po dwóch 
piątkowych grach wynik jest remisowy. 
#005696
Magda Górowska i Joanna Narkiewicz pokonując w piątek 
francuski debel rozstawiony z nr 14, Anne Boileau/Sylvie 
Plaisat, 21:15, 21:14 awansowały do trzeciej rundy mistrzostw 
Europy w tenisie stołowym w Bremie. W następnym meczu na drodze 
Polek stanie duet niemiecki (nr 7) Olga Nemes, Jing Tian-Zoerner.
Pozostały polskie pary odpadły z dalszej rywacji. 
#005697
Drużyna Warszawy zwyciężyła w Zakopanem w 33. mistrzostwach 
Polski dziennikarzy prasy, radia i telewizji w koszykówce 
zorganizowanych przez Klub Dziennikarzy Sportowych. 
#005698
Odra Szczecin (2.liga) i Pomerania Viking Police (3.liga) 
postanowiły się połączyć. Celem jest zachowanie drugoligowego 
futbolu dla województwa zachodniopomorskiego - poinformował 
prezes Odry, Dariusz Balcerowicz.
#005699
Szwed Magnus Norman (nr 2) prowadzi z Marokańczykiem Younesem 
El Aynaoui 4:2 w pierwszym secie pojedynku ćwierćfinałowego 
turnieju ATP w Barcelonie (suma nagród 1 mln USD).
#005700
Przepis, zwany "10 jardów", pozwalający sędziemu przesunąć o 
10 jardów do przodu punkt wykonania rzutu wolnego, gdy piłkarz 
"wykłóca się" z arbitrem, wejdzie w życie w Premier League i 
Pucharze Anglii od następnego sezonu.
#005701
W rewanżowym meczu hokeja na lodzie Białoruś pokonała w Mińsku 
Austrię 5:3 (2:1, 1:1, 2:1). Pierwszy mecz tych drużyn 
Białorusini wygrali 4:1.Oba zespoły przgotowują się do 
mistrzostw świata, które w sobotę rozpoczynają się w St. 
Petersburgu.
#005702
Piłka, którą słynny koszykarz zawodowej ligi NBA, Wilt 
Chamberlain wrzucił do kosza, uzyskując 38 lat temu 100 punktów 
w jednym meczu, osiągnęła na aukcji cenę 551 844 dolarów.
#005703
Komisja kontroli i dyscypliny Europejskiej Unii Piłkarskiej 
nałożyła w piątek, w Nyon, kary finansowe na kilka klubów. 
Najwyższe grzywny, po 40 tys. franków szwaj. zapłacą uczestnicy 
Ligi Mistrzów, FC Porto i Lazio Rzym. 
#005704
Czołowy piłkarz jugosłowiański Sinisa Mihajlovic zagroził, że 
nie zagra w reprezentacji kraju podczas Euro 2000, jeśli nie 
zostanie oficjalnie zdementowana wiadomość o jego przynależności 
do partii prezydenta Slobodana Milosevica.
#005705
Polska jest na skraju wyżu znad Rosji. Napływa ciepłe powietrze 
z południowego wschodu.
W sobotę słonecznie, tylko na zachodzie kraju okresami pochmurno 
z lokalnymi przelotnymi opadami deszczu i burzami. Temp. maks. 
od 24 do 28 st., nad samym morzem ok. 20 st. Wiatr słaby i 
umiarkowany, południowo-wschodni. W niedzielę słonecznie i 
bardzo ciepło. Temp. min. 10 - 15 st. Temp. maks. 25 - 29 st.
W Warszawie słonecznie, temp. maks. 27 st. W niedzielę nadal 
słonecznie i bardzo ciepło. 
#005706
W 1000-lecie Zjazdu Gnieźnieńskiego Sejm uznał pamięć o tym 
wydarzeniu za szczególne narodowe zobowiązanie do moralnego i 
intelektualnego sprostania wielkim wyzwaniom, przed jakimi stoi 
Polska u progu nowego tysiąclecia. W sobotę Sejm zebrał się w 
na 77. uroczystym wyjazdowym posiedzeniu w Gnieźnie. 
Dla części polityków jubileusz Zjazdu stał się okazją, by 
wskazać podobieństwo tamtych wydarzeń do dzisiejszego 
jednoczenia się Europy oraz procesu integracji Polski z UE. Dla 
niektórych była to okazja do kolejnej krytyki unijnych aspiracji.
#005707
Kilka tysięcy wiernych wzięło udział w niedzielnych milenijnych 
uroczystościach odpustowych św. Wojciecha w Gnieźnie. Wśród 
pielgrzymów byli hierarchowie Kościoła oraz parlamentarzyści. 
"Polska weszła do Europy i - pamiętajmy - tkwi w jej sercu przez 
duchową kulturę w stopniu większym, aniżeli niektóre państwa, 
które przypisują sobie patent na europejskość. Dlatego nie musi 
Polska wchodzić do Europy, ona tam jest od czasów chrztu księcia 
Mieszka I" - powiedział w homilii Metropolita Wrocławski kard. 
Henryk Gulbinowicz. Mszę odpustową koncelebrowali prymas Józef 
Glemp oraz nuncjusz apostolski w Polsce abp Józef Kowalczyk.  
Milenijne uroczystości odpustowe św. Wojciecha w Gnieźnie 
zakończyły obchody Milenium Synodu Zjazdu Gnieźnieńskiego.
#005708
18 aktów nadania obywatelstwa polskiego wręczył w sobotę 
repatriantom ze Wschodu premier Jerzy Buzek. Uroczystość 
zorganizowano w gnieźnieńskim magistracie przy okazji pobytu 
premiera w Gnieźnie. Poświadczenie obywatelstwa otrzymało 18 
osób - repatriantów z Kazachstanu i Rosji. 
#005709
Prezydent Aleksander Kwaśniewski powiedział w poniedziałek PAP, 
że podpisze znowelizowaną ordynację prezydencką. Na pytanie, czy 
jego zdaniem środki przewidziane w ustawie na kampanię wyborczą 
są wystarczające, Kwaśniewski odpowiedział: "Aż przesadne".
Ustawa przewiduje m.in., że całkowity koszt kampanii nie może 
przekroczyć 12 mln złotych. Najwyżej 10 proc. wydatków na 
kampanię może pochodzić ze sprzedaży "cegiełek".
#005710
Kanonizacja Faustyny Kowalskiej ma wielkie znaczenie dla Polaków 
- powiedział premier Jerzy Buzek powrocie do kraju z uroczystości 
kanonizacyjnych Polki, które odbyły się w niedzielę w Watykanie.
#005711
Ok. 70 tys. pielgrzymów wzięło udział w niedzielę w sanktuarium 
Bożego Miłosierdzia w Krakowie-Łagiewnikach w uroczystościach 
związanych z kanonizacją Faustyny Kowalskiej. Wierni wysłuchali 
za pośrednictwem "telemostu" homilii papieża, który w czasie 
rzymskich uroczystości kanonizacyjnych ogłosił drugą niedzielę 
wielkanocną - Niedzielą Miłosierdzia Bożego. Do sanktuarium 
przybyli pątnicy z całej Polski oraz z Czech, Słowacji, USA, 
Niemiec i Filipin. W tym ostatnim kraju kult Miłosierdzia Bożego 
jest najbardziej rozpowszechniony. 
W niedzielnych uroczystościach w Łagiewnikach uczestniczył też 
lider AWS Marian Krzaklewski. 
Faustyna Kowalska urodziła się w 1905. Najdłużej przebywała w 
klasztorze Zgromadzenia Sióstr Matki Bożej Miłosierdzia w 
Krakowie-Łagiewnikach, gdzie w 1938 zmarła. Tam też przechowuje 
się relikwie obecnej świętej.
#005712
Pierwszomajowe wiece, manifestacje i pochody odbyły się bez 
większych zakłóceń. Do najpoważniejszego incydentu doszło w 
Gdańsku, gdzie kilku uczestników pochodu oblano czerwoną farbą. 
Najwięcej manifestantów było w Kilecach.
Prezydent Aleksander Kwaśniewski przyjęcie z okazji 1 Maja 
zorganizował  w ogrodach Pałacu Namiestnikowskiego. Polska musi 
być jednocześnie krajem solidarności społecznej i rozwoju - 
mówił otwierając przyjęcie dla blisko 2 tys. osób. 
Tymczasem przy dźwiękach muzyki disco polo Liga Republikańska 
"oficjalnie" rozpoczęła kampanię prezydencką sobowtóra 
Kwaśniewskiego. Skandując "flacha u Kwacha" członkowie Ligi 
chcieli przejść pod Pałac Prezydencki, ale zablokowała ich policja.
#005713
Izabella Sierakowska (SLD) uważa, że liderzy lewicy "dogadają 
się" i PPS zmieni decyzję o samodzielnym starcie w wyborach 
parlamentarnych. Lewica pójdzie do wyborów na pewno razem - 
zapewniała Sierakowska na wiecu w Lublinie.   
W Warszawie, rozpoczynając 1-Majowy pochód lider PPS Piotr 
Ikonowicz ogłosił "historyczną decyzję" samodzielnego startu 
partii w najbliższych wyborach parlamentarnych. 
#005714
Siedem medali "Sprawiedliwy wśród narodów świata" za ratowanie 
Żydów w czasie II wojny światowej wręczył mieszkańcom Warszawy i 
okolic  minister edukacji Izraela, Yosi Sarid. 
Ambasador Izraela w Polsce Yigal Antebi przypomniał, że w 
tradycji żydowskiej jest opowieść, wg której świat istnieje 
dzięki 36 sprawiedliwym - żyją oni skromnie, nawet najbliżsi nie 
wiedzą, jaką rolę pełnią te osoby, ale bez nich istnienie świata 
byłoby niemożliwe. Medalem "Sprawiedliwy Wśród Narodów Świata" 
uhonorowany może zostać człowiek, który pomagał z pobudek 
humanitarnych, z narażeniem życia. Do dziś odznaczono ponad 14,5 
tys. osób, w tym ponad 5 tys. Polaków.
#005715
Kilkuset młodych Żydów, uczestników Marszu Żywych, spotkało się 
w poniedziałek na krakowskim Kazimierzu z wojewodą małopolskim, 
Ryszardem Masłowskim, który zapewnił, że weźmie także udział we 
wtorkowym Marszu Żywych w Oświęcimiu. 
Młodzież żydowska uczciła pamięć ofiar holokaustu zapalając 
sześć zniczy przed Starą synagogą na końcu ulicy Szerokiej. 
W Tykocinie koło Białegostoku tego samego dnia ponad pół tysiąca 
Żydów odwiedziło zabytkową  XVII-wieczną synagogę i Dom 
Talmudyczny oraz pobliskie miejsce masowych straceń Żydów. 
#005716
Blisko tysiąc osób, członków rodzin Polaków zamordowanych wiosną 
1940 z rozkazu Stalina, przybyło w niedzielę na Jasną Górę w 
ramach Ogólnopolskiej Pielgrzymki Rodzin Katyńskich.
Ks. prałat Zdzisław Peszkowski, kapelan Rodzin Katyńskich 
przypomniał męczeństwo 22 tys. obywateli polskich - oficerów, 
policjantów, ziemian - uwięzionych w Katyniu, Ostaszkowie i 
Kozielsku, a potem bestialsko zamordowanych przez NKWD.
Trzeba pamiętać o zbrodni, ale naśladując Chrystusa, trzeba 
nauczyć się wybaczać - podkreślał ks. Peszkowski. Członkowie 
Rodzin wskazują na konieczny, a niespełniony dotąd, warunek 
przebaczenia - żal za grzechy i godne upamiętnienie ofiar. 
#005717
W 85. rocznicę rzezi Ormian przez Turków, ponad stu Ormian i 
Polaków ormiańskiego pochodzenia złożyło w sobotę kwiaty i 
zapaliło znicze pod Krzyżem Katyńskim w Krakowie. Minutą ciszy 
uczcili swoich pomordowanych rodaków. W uroczystościach 
uczestniczył ambasador Armenii w Polsce Ashot Hovakimian. 
W 1915 w obliczu narastającego ormiańskiego ruchu 
niepodległościowego rząd turecki nakazał wypędzenie z Imperium 
Otomańskiego Ormian. Co najmniej milion osób deportowano do 
Syrii i Palestyny. Deportacjom towarzyszyły masowe rzezie, w 
których zginęło ok. 1,5 mln Ormian. 
Wg ambasadora w Polsce żyje ok. 5 tys. Polaków ormiańskiego 
pochodzenia i ok. 30-40 tys. Ormian, którzy przyjechali tu
po wojnie. 
#005718
Przed godz. 5 rano w szpitalu przy ul. Szaserów w Warszawie 
zmarł Ireneusz Sekuła, b. szef GUC i b. wicepremier w rządzie 
Mieczysława Rakowskiego - poinformował w sobotę PAP rzecznik 
szpitala prof. Janusz Bolewski. Bolewski przyznał, że zgon był 
skutkiem postrzału. 23 marca Sekuła trafił do szpitala z ranami 
postrzałowymi klatki piersiowej. Wg policji wszystko wskazuje na 
to, że Sekuła próbował popełnić samobójstwo. Okoliczności próby 
samobójstwa wyjaśnia Prokuratura Rejonowa Warszawa-Śródmieście. 
#005719
Kobiety w Polsce ciągle są dyskryminowane - uważają uczestniczki 
rozpoczętej w sobotę III ogólnopolskiej konferencji organizacji 
i środowisk kobiecych. "Polityka rządu jest bardziej 
pronatalistyczna niż prorodzinna. Rządowi chodzi przede 
wszystkim o to, żeby przybywało dzieci" - powiedziała minister w 
Kancelarii Prezydenta Barbara Labuda, otwierając konferencję. 
Jej zdaniem należy jak najszybciej zrównać prawa małżeństw i 
związków nieformalnych, które są w Polsce coraz powszechniejsze 
i często równie trwałe, jak formalne rodziny.
#005720
Premier Jerzy Buzek został w niedzielę przyjęty przez papieża 
Jana Pawła II. Do spotkania doszło po kanonizacji siostry 
Faustyny Kowalskiej, a przed uroczystym obiadem, którym Jan 
Paweł II podejmował polskich gości.
"Papież przekazał mi swoje uwagi na temat sytuacji w Polsce.
Bardzo interesował się uroczystościami w Gnieźnie i spotkaniem 
pięciu premierów; tym co Europa może przenieść do współczesności 
z tamtej spuścizny sprzed tysiąca lat, a także w jaki sposób 
ukształtować Europę by zachowała chrześcijańskie dziedzictwo" - 
powiedział premier.
Wieczorem w poniedziałek na spotkanie z Ojcem Świętym została 
niespodziewanie zaproszona delegacja NSZZ "Solidarność" z 
Marianem Krzaklewskim. Związkowcy przybyli do Rzymu na spotkanie 
papieża ze światem ludzi pracy.
#005721
Ponad sto tysięcy wiernych uczestniczyło w niedzielę we mszy na 
Placu Świętego Piotra, podczas której papież Jan Paweł II 
kanonizował siostrę Faustynę Kowalską. Była to pierwsza taka 
uroczystość w Roku Jubileuszowym.	
Siostra Faustyna Kowalska jest pierwszą świętą, która była 
rodowitą Polką. Trzy pozostałe polskie święte: królowa Jadwiga, 
księżna Kinga i księżna Jadwiga Śląska, były cudzoziemkami. 
#005722
7 tys. Polaków modliło się w intencji Ojca Świętego z okazji 
jego 80. urodzin w największym rzymskokatolickim kościele w USA -
św. Patryka na Manhattanie. Mszę, w całości koncelebrowaną  
języku polskim, odprawił arcybiskup Szczepan Wesoły - 
duszpasterz Polonii Świata oraz 50 księży z parafii w USA.
W liście skierowanym do uczestników mszy w Nowym Jorku Ojciec 
Święty podziękował rodakom za modlitwę, która jest dla niego 
najskuteczniejszą pomocą w piotrowym posługiwaniu". Zawierzył 
też wszystkich opiece Matki Boskiej Jasnogórskiej. 
#005723
Uroczyste obchody 60-lecia zbrodni katyńskiej odbyły się w 
niedzielę na cmentarzu Gunnersbury w Londynie pod auspicjami 
Stowarzyszenia Rodzin Katyńskich na Zachodzie i Stowarzyszenia 
Polskich Kombatantów w W. Brytanii. Czołowi przedstawiciele 
polskiej emigracji niepodległościowej w zwracali uwagę swoich 
przemówieniach, że śledztwo w sprawie zbrodni katyńskiej 
wszczęte w Polsce z początkiem lat 90. wciąż nie zostało 
zakończone, a jej sprawcy uniknęli kary. Podkreślano też, że 
pojednanie z Rosjanami może się odbyć tylko na bazie 
historycznej prawdy. 
#005724
Rosjanie zwolnili na mocy amnestii 31 Czeczenów z obozu w 
północnej Czeczenii - poinformowały rosyjskie media. Rosja 
obiecuje ułaskawienie tym bojownikom czeczeńskim, którzy nie 
dopuścili się zbrodni i złożą broń. P.o. prokurator Czeczenii 
Władimir Krawczenko nazwał to "aktem dobrej woli", który będzie 
miał pozytywny wpływ na ogólną sytuację w Czeczenii.
#005725
USA po raz pierwszy uznały południową Azję za jeden z ośrodków 
terroryzmu międzynarodowego - napisał niedzielny "New York 
Times", powołując się na raport amerykańskiego Departamentu 
Stanu. Amerykański rząd - podobnie jak w latach poprzednich - 
oskarżył w raporcie o popieranie terroryzmu siedem państw: Kubę, 
Iran, Irak, Libię, Północną Koreę, Sudan i Syrię. 
#005726
Żołnierze izraelscy przemocą usunęli dziesiątki osadników 
żydowskich z okolic Hebronu na Zachodnim Brzegu Jordanu. Akcja 
izraelskich żołnierzy odbyła się na kilka godzin przed 
rozpoczęciem izraelsko-palestyńskich rozmów pokojowych w 
miejscowości Eljat. 
#005727
Około 300 tys. gejów i lesbijek demonstrowało w niedzielę na 
waszyngtońskim Mallu domagając się równych praw i przywilejów we 
wszystkich dziedzinach życia. Organizatorzy podkreślali, że ich 
celem jest przypomnienie politykom, iż homoseksualiści stanowią 
silny blok wyborczy - około 5 procent elektoratu. 
#005728
PKB w I kwartale wzrósł o 6,2-6,3 proc. wobec 6,2 proc. w IV 
kwartale 1999 i 1,6 proc. w I kwartale 1999 roku - poinformował 
PAP wiceminister finansów Jarosław Bauc. "Są to bardzo 
prawdopodobne i realne szacunki opracowane modelowo na podstawie 
danych o produkcji sprzedanej w przemyśle" - powiedział Bauc. 
"Po tym wyniku realne jest osiągnięcie wzrostu PKB w 2000 roku w 
wysokości 5,2 proc., czyli tak jak zapisano w ustawie 
budżetowej" - dodał. 
W czwartek Ministerstwo Gospodarki przedstawiło prognozę według 
której PKB wzrósł w I kwartale o ok. 7 proc. Do tej pory swoje 
szacunki wzrostu PKB w I kwartale 2000 roku podały dwa 
niezależne instytuty: Centrum Analiz Społeczno-Ekonomicznych i 
Instytut Badań nad Gospodarką Rynkową. Wg CASE, PKB w I kwartale 
tego roku wzrósł o 6,0 proc., natomiast IBnGR szacuje wzrost PKB 
w I kwartale na 5,9 proc. Dyrektor Departamentu Monitorowania i 
Analiz w Rządowym centrum Studiów Strategicznych powiedział PAP, 
że szacuje wzrost PKB w I kwartale na 6,5 proc.
#005729
Zdaniem analityków prawdopodobieństwo przedstawienia 
wiarygodnych prognoz dotyczących podstawowych wskaźników 
makroekonomicznych jest bardzo trudne, bowiem sytuacja 
gospodarcza Polski jest obecnie mało klarowna. "Ostatnie dane 
wskazują, że mamy do czynienia z szybkim wzrostem gospodarczym, 
ale jednocześnie jest on bardzo jednostronny. Z drugiej strony 
mamy do czynienia z bardzo wysokim kosztem kredytu, a 
jednocześnie nie widzimy żadnego ograniczenia popytu 
wewnętrznego" - powiedział PAP Krzysztof Błędowski, główny 
ekonomista Wood and Company. 
"Obserwujemy bardzo wysoki deficyt na rachunku bieżącym ale też 
dużą wiarę inwestorów zagranicznych w finansowanie tego deficytu 
i w możliwość uniknięcia kryzysu" - powiedział Błędowski. 
MG prognozuje, że deficyt na rachunku obrotów bieżących w tym 
roku wzrośnie do 8,0 proc. PKB, natomiast prezes NBP Hanna 
Gronkiewicz-Waltz powiedziała, iż widzi sznsę, że deficyt będzie 
niższy od 8 proc. PKB. W ustawie budżetowej prognozowano, że 
wyniesie on 6,1 proc. Zdaniem Błędowskiego to wszystko nakłada 
się na sytuację, która jest trudna do przewidzenia. Dlatego też 
cele, naznaczone wcześniej, mogą wydawać się mało realne, 
podobnie jak to jest w przypadku celu inflacyjnego 5,4-6,8 proc.
#005730
Motywacyjny system płac wdraża od 1 maja Huta Katowice SA w 
Dąbrowie Górniczej, największy polski producent stali.    
Wynagrodzenia hutników stracą tym samym swój socjalny charakter, 
ale - jak zapewnia zarząd blisko 7-tysięcznego zakładu - żaden 
pracownik nie powinien na tym stracić.. Znikają samodzielne 
dotąd dodatki, włączone do płacy zasadniczej. Teraz 
wynagrodzenie składać się będzie w 80 proc. z płacy zasadniczej, 
a w 20 proc. - z  premii motywacyjnej. 
#005731
Każdy kto zamierza wyjechać do pracy za granicę, powinien 
sprawdzić pośrednika oferującego taką pracę - radzi Rafał 
Wyszkowski z biura prasowego Krajowego Urzędu Pracy. Pozarządowe 
pośrednictwa pracy muszą mieć upoważnienia prezesa Krajowego 
Urzędu Pracy na kierowanie obywateli polskich do pracy za 
granicą. Każdy kto wybiera się do pracy za granicą, powinien 
sprawdzić czy pośrednik działa legalnie na terenie naszego 
kraju. Listy pośredników mających upoważnienia są dostępne w 
urzędach pracy, w urzędach starostów i wojewodów. 
Korzystając z prywatnego pośrednictwa należy spisać przed 
wyjazdem za granicę umowę cywilno-prawną z tym pośrednictwem, w 
której zawarte będą m.in. warunki pracy i płacy. 
#005732
Holenderska grupa bankowo-ubezpieczeniowa ING zapowiedziała w 
poniedziałek w oświadczeniu rozesłanym do mediów, że kupi 
amerykańską firmę ubezpieczeniową ReliaStar za 6,1 mld USD. Wg 
umowy podpisanej z dyrekcją ReliaStar, ING zakupi wszystkie 
akcje tej firmy, która zajmuje ósmą pozycję na amerykańskim 
rynku ubezpieczeń na życie, po cenie 54 USD za jeden walor. ING 
miałoby ponadto zobowiązać się do przejęcia długów ReliaStar, 
które szacuje się na miliard dolarów. 
Dzięki tej transakcji, która ma dojść do skutku w końcu 
trzeciego kwartału tego roku, ING awansuje z 19 na 8 pozycję na 
rynku amerykańskim pod względem przychodów ze składek na 
ubezpieczenia na życie. Ich wysokość po zawarciu transakcji 
będzie sięgała 12,4 mld USD. 
#005733
Od 1 maja w Rosji wzrasta cena gazu naturalnego, przeciętnie o 
20 proc. dla odbiorców przemysłowych i 15 proc. dla ludności - 
poinformował rosyjski dystrybutor surowca OOO "Mieżregiongaz". 
Koncern "Gazprom" domagał się pierwotnie podwyżek średnio o 35 
proc., argumentując to koniecznością znalezienia środków na 
ukończeniea prac w nowych ujęciach gazu naturalnego. 
Wzrost cen najbardziej dotknie elektrownie federalne, które na 
podstawie decyzji Fedralnej Komisji Energetycznej zostały 
zrównane w prawach z odbiorcami przemysłowymi i energetycznymi 
systemami regionalnymi. Cena gazu wzrasta dla nich o 40 proc. 
Jednak energia elektryczna podrożeje tylko o 4,7 proc., gdyż 
udział gazu naturalnego w kosztach siłowni nie przekracza na 
ogół 20 proc. Podwyżki mogą natomiast okazać się bardzo dotkliwe 
dla odbiorców indywidualnych. 
#005734
W poniedziałek w Japonii zbankrutowało pierwsze od zakończenia 
II wojny światowej towarzystwo ubezpieczeniowe spoza segmentu 
ubezpieczeń życiowych. Daiichi Mutual Fire and Marine Insurance 
Co. ogłosiło upadłość, rezygnując z dalszych prób 
restrukturyzacji. Japoński urząd nadzoru finansowego zabronił 
firmie zawierania umów z nowymi klientami, chociaż będzie ona 
dalej wypłacać świadczenia dotychczasowym klientom. 
#005735
"Credo" Krzysztofa Pendereckiego, wykonane w bazylice 
jasnogórskiej pod dyrekcją kompozytora, zainaugurowało w 
poniedziałek w Częstochowie X Międzynarodowy Festiwal Muzyki 
Sakralnej "Gaude Mater". Wśród słuchaczy koncertu był premier 
Jerzy Buzek z małżonką.  
W koncercie inaugurującym Festiwal - dedykowanym Ojcu Św. Janowi 
Pawłowi II w 80. rocznicę urodzin - wystąpiła Penderecki 
Festival Orchestra, połączone chóry Filharmonii Krakowskiej oraz 
soliści: Bożena Harasimowicz-Haas, Izabela Kłosińska, Katarzyna 
Suska-Zagórska, Adam Zdunikowski i Romulad Tesarowicz.
W pierwszym dniu sześciodniowego festiwalu odbyły się też 
pierwsze z licznych imprez towarzyszących. Wystąpiła Kapela 
Jasnogórska, na replikach starych instrumentów grająca muzykę z 
bogatych zbiorów klasztoru oo. paulinów, a wieczorem otwarto 
wystawę prezentującą malarstwo religijne Stanisława Rodzińskiego 
z Krakowa. 
#005736
Po raz pierwszy w Polsce na aukcji oferowany będzie obraz 
Marcella Bacciarellego, nadwornego malarza i portrecisty 
ostatniego króla Polski  Stanisława Augusta Poniatowskiego. 
Jest to "Studium wołów", szkic do obrazu "Św. Izydor - 
błogosławieństwo pracy", datowany na ok. 1805 r. Aukcja odbędzie 
się 13 maja w Katowicach. Cena wywoławcza  wynosi 125 tys. zł. 
#005737
Rozpoczęły się III Międzynarodowe Spotkania Folklorystyczne w 
Jarocinie. 
#005738
Franco Bonisolli - śpiewak występujący La Scali, Metropolitan 
Opera i Covent Garden - oraz Violetta Villas to gwiazdy 
rozpoczętego w niedzielę w Czeladzi czterodniowego festiwalu Ave 
Maria.
#005739
"The Cracow Klezmer Band" zdobyli Grand Prix konkursu muzyki 
folkowej Polskiego Radia - "Nowa Tradycja". 
#005740
Jedna z ciekawszych grup perkusyjno  tanecznych, zespół Stomp, 
wystąpi w dniach 16-21 maja w Teatrze Dramatycznym w Warszawie. 
#005741
Studentka Akademii Muzycznej w Warszawie, Japonka Tokiko 
Kobayakawa zdobyła Grand Prix XIII Turnieju Pianistów 
Stypendystów Zagranicznych w Antoninie.
#005742
Polską prapremierę sztuki Jeana-Claude`a Sussfelda "Nazywam się 
Isabelle" przedstawił na Scenie Kameralnej zespół Teatru im. 
Wojciecha Bogusławskiego w Kaliszu.
#005743
Poezje Słowackiego, Tuwima, Norwida i Baczyńskiego w wykonaniu 
polskiego aktora Krzysztofa Kolbergera oraz przy akompaniamencie 
Janusza Strobela na gitarze klasycznej można było wysłuchać w 
niedzielę (czasu waszyngtońskiego) w Konsulacie Generalnym RP w 
Nowym Jorku. 
#005744
Egzaminem pisemnym z języka angielskiego rozpocznie się we 
wtorek międzynarodowa matura - tzw. International Baccalaureate. 
Na świecie będą ją zdawać uczniowie ok. 700 szkół, w tym ok. 100 
uczniów z 5 polskich liceów. 
Międzynarodowa matura (IB) jest przeprowadzana w III LO im. 
Marynarki Wojennej w Gdyni, XXXIII LO im. Kopernika w Warszawie, 
V LO we Wrocławiu, i dwóch liceach prywatnych: w Warszawie i 
Poznaniu. Sesja maturalna potrwa trzy tygodnie. Uczniowie będą 
zdawać egzaminy z 6 przedmiotów. Wszyscy zdają egzamin z 
języka angielskiego, polskiego i matematyki. Prócz tego muszą 
zdać egzamin z "nauk społecznych": geografii lub historii oraz 
nauk przyrodniczych: biologii, chemii albo fizyki. Podczas 
matury w sali egzaminacyjnej nie może być nauczyciela 
przedmiotu, z którego przeprowadzany jest egzamin, między 
ławkami musi być półtora metra odstępu, a testy - wypełniane 
ołówkami jednakowej grubości. Po zakończeniu egzaminu prace są 
kodowane i wysyłane pocztą kurierską do egzaminatorów w różnych 
państwach na całym świecie. Po sprawdzeniu zakodowanych prac, 
eksperci z IB przesyłają je wraz ze swoimi ocenami do centrum 
egzaminacyjnego IB w Cardiff w W. Brytanii. Stamtąd wyniki 
przesyłane są do Genewy w Szwajcarii, gdzie mieści się główna 
siedziba International Baccalaureate Organisation. IBO w Genewie 
wystawia dyplomy międzynarodowej matury i wysyła je do szkół, w 
których odbywały się te egzaminy. Aby zdać maturę należy uzyskać 
minimum 24 pkt. Najlepsi maturzyści są przyjmowani bez egzaminu 
na czołowe uczelnie świata, takie jak Oxford, Cambridge, Yale, 
MIT, Harward. 
#005745
O zapobieganiu zakażeniom przenoszonym drogą płciową - po 
wprowadzeniu reformy ochrony zdrowia - dyskutowali lekarze w 
Białymstoku na zakończonej w niedzielę XX konferencji naukowo-
szkoleniowej sekcji wenerologii Polskiego Towarzystwa 
Dermatologicznego. W obradach wzięło udział około 200 lekarzy z 
całego kraju.
W Polsce coraz więcej osób zapada na choroby weneryczne. 
Głównym źródłem zakażenia są kontakty seksualne z obywatelami 
państw zza wschodniej granicy. 40 proc. wszystkich odnotowanych 
w ub. r. w Polsce przypadków chorób wenerycznych - głównie kiły 
- to wynik właśnie takich kontaktów. 
"To będzie się szerzyć w naszym społeczeństwie niezależnie od 
wszystkiego" - powiedział PAP dyrektor Instytutu Wenerologii 
Akademii Medycznej w Warszawie prof. Stefan Majewski. "Sytuacja 
epidemiologiczna pogarsza się, ale nie mamy rzeczywistych 
danych, znamy jedynie przysłowiowy wierzchołek góry lodowej, bo 
w ramach wprowadzenia reformy wiele dawnych dermatologicznych 
ośrodków wojewódzkich przestało prowadzić sprawozdania" - dodał. 
Lekarze zaapelowali do Ministerstwa Zdrowia o wyasygnowanie 
pieniędzy na prowadzenie statystyk.
#005746
Naukowcy ze stołecznego Ośrodka Ochrony Zabytkowego Krajobrazu 
chcą uporządkować park pałacowy wokół późnobarokowej letniej 
rezydencji magnackiego rodu Branickich w Choroszczy koło 
Białegostoku. Z końcem kwietnia - pod okiem fachowców - w parku 
zaczęto wycinać młode samosiewki drzew, by odsłonić dawną, 
późnobarokową, główną oś widokową zespołu parkowo-pałacowego. 
Prace potrwają do czerwca. Na podstawie odnalezionych ostatnio w 
Bibliotece Narodowej w Paryżu nieznanych dotychczas planów 
ogrodu ma powstać projekt uporządkowania go. W sierpniu park 
obejrzy Międzynarodowa Rada Konserwatorów, która nadzoruje prace 
przy przywróceniu pierwotnego charakteru parkowi Branickich w 
Białymstoku. Park i ogród wokół pałacyku w Choroszczy urządzano 
sukcesywnie w latach 1725-1764. 
#005747
W poniedziałek uruchomiono ostry dyżur chirurgiczny i oddział 
ratunkowy w Górnośląskim Centrum Zdrowia Dziecka i Matki (GCZDM) 
w Katowicach. Od miesiąca działa też dyżur pediatryczny. 
#005748
Nasza planeta waży "nieco" mniej niż wcześniej sądzili naukowcy. 
Uczeni z uniwersytetu stanu Waszyngton zastosowali nową, 
"bardziej dokładną metodę pomiaru siły ciężkości" Ziemi. 	Wg 
amerykańskich fizyków tak skalkulowana na nowo waga Ziemi równa 
się 5,972 sekstylionom ton (po cyfrach należy dodać 18 zer). Do 
tej pory za ciężar naszej planety powszechnie przyjmowano 5,978 
sekstylionów ton. 
#005749
Nakładem 25 mln funtów brytyjski kontrwywiad (MI5) tworzy 
ośrodek monitoringu poczty elektronicznej i łączności w 
Internecie. Rząd będzie wymagał od firm oferujących dostęp do 
Internetu, by uruchomiły sztywne łącza z nowym ośrodkiem tak, 
aby wiadomości wysłane za pośrednictwem poczty elektronicznej 
mogły być "namierzone" i odczytywane w obie strony. Grupy 
ochrony praw obywatelskich wyraziły zaniepokojenie możliwym 
rozszerzeniem zakresu inwigilacji. Służby specjalne już teraz 
mają techniczne możliwości zakładania podsłuchu linii 
telefonicznych łączących komputery, ale rozwój komunikacji za 
pośrednictwem Internetu czyni niemożliwym monitorowanie 
wszystkich e-maili. Zdaniem liberalnego posła Normana Bakera, 
utworzenie centrum elektronicznej inwigilacji przez MI5 oznacza, 
że "w W. Brytanii na dobre rozpanoszył się orwellowski Wielki 
Brat" - prerogatywy państwa wzrosły kosztem prywatnej sfery 
życia człowieka.
#005750
Zdaniem amerykańskich działaczy na rzecz wolności prasy, w 
drugiej połowie lat 90. pojawiają się nowe zagrożenia związane z 
rozwojem technik komunikacji oraz zmianą sytuacji po zakończeniu 
zimnej wojny. "Szczególnie niepokoją nas starania wielu krajów, 
by cenzurować w różny sposób Internet, podobnie jak w 
przeszłości prasę, radio i telewizję. Oczekiwaliśmy, że Internet 
będzie trudniejszy do kontrolowania, ale np. w 20 krajach rząd 
kontroluje jedyny tam serwer zapewniający obywatelom dostęp do 
Internetu i w ten sposób może całkowicie kontrolować treść 
informacji. Niektóre kraje nie posuwają się tak daleko, ale też 
próbują ograniczać dostęp ludzi do Internetu" - powiedział L. 
Sussman PAP Leonrad Sussman z fundacji Freedom House, która 
ogłosiła doroczny raport o wolności prasy w 186 krajach. "W 
zeszłym roku, na przykład, Rosja zaczęła instalować w sprzęcie 
internetowym urządzenia, za pomocą których służba bezpieczeństwa 
może kontrolować przepływ informacji, jak w czasach ZSRR. 
#005751
Dwie osoby zginęły, a trzecia  jest w stanie krytycznym wskutek 
wypadku drogowego jaki spowodował pijany kierowca w 
poniedziałkowe popołudnie w miejscowości Łąki, między Nałęczowem 
a Wąwolnicą w Lubelskiem. Prowadzony przezeń samochód uderzył w 
przydrożne drzewo, od którego odbił się i wpadł na grupę 
pieszych. Kierowca i pasażer samochodu na niemieckich numerach 
rejestracyjnych  usiłowali zbiec z miejsca wypadku. Zatrzymali 
ich okoliczni mieszkańcy.
#005752
Rekordową próbę przemytu 147 tys. paczek papierosów bez znaków 
akcyzy udaremnili w niedzielę po północy celnicy na polsko-
litewskim przejściu granicznym w Budzisku. Wartość kontrabandy 
oszacowano na prawie 652 tys. zł. To największa ujawniona w 
ciągu ostatniego roku próba przemytu papierosów na przejściach 
granicznych w Polsce północno-wschodniej - podała podlaska 
policja. Papierosy były ukryte w ciężarówce scania kierowanej 
przez 45-letniego Litwina.
#005753
Poćwiartowane zwłoki 12-letniego, chorego na autyzm Łukasza z 
Dębicy na Podkarpaciu znalazła w poniedziałek policja w 
mieszkaniu samotnie mieszkającego Andrzeja K. 
#005754
15-letni chłopiec utonął w poniedziałek w jeziorze w 
Czechowicach koło Gliwic.
#005755
8-letni Kamil B. utonął w poniedziałek w Martwej Wiśle w 
dzielnicy Gdańska Górki Zachodnie. 
#005756
Na 1,2 mln zł oceniana jest strata szwajcarskiej firmy 
przewozowej, której skradziono w Zgorzelcu TIR-a z ładunkiem 
przeznaczonym dla browaru w Żywcu.
#005757
Trzech pracowników siedleckiej agencji ochroniarskiej zatrzymała 
tamtejsza policja podczas próby wymuszenia 50 tys. zł haraczu od 
jednego z siedleckich przedsiębiorców.
#005758
W niedzielę pod Ostródą policja zatrzymała po krótkim pościgu 
dwóch mężczyzn. Grzegorz O. i Tomasz O. uciekali skradzionym 
autem, nie reagowali na polecenia policji, a ścigający ich 
radiowóz obrzucili butelkami.
#005759
Na całym świecie w niedzielę obchodzono Dzień Ziemi. W tym roku 
święto przebiega pod hasłem "Czysta ziemia - czysta energia". 
Temat ten został przyjęty przez międzynarodowy ruch skupiający 
akcje, organizacje i kampanie ekologiczne - Earth Day Network 
2000, z siedzibą w Seattle. Celem kampanii na rzecz czystej 
energii jest zwrócenie uwagi na kwestię energii odnawialnej i 
ochrony klimatu oraz przekonanie opinii publicznej do tej idei. 
Na świecie Dzień Ziemi jest obchodzony po raz trzydziesty, w 
Polsce  po raz dziesiąty. 
#005760
W podkrakowskich Racławicach wybrano w niedzielę Chłopa Roku 
2000. Został nim Marek Boligłowa ze wsi Boczkowice, w gminie 
Książ Wielki. Zwycięzca tytułu musiał pokonać rywali w kilku 
konkursach. Chłop Roku 2000 zdobył uznanie m.in. śpiewaniem 
gwarą i najzabawniejszym występem w stroju kobiecym. Marek 
Boligłowa otrzymał puchar premiera i nagrodę 5 tys. zł.
#005761
1058 pląsów wykonali w sumie harcerze z olsztyńskiego Hufca 
"Rodło" podczas 24-godzinej próby pląsania non stop. Wyczyn ten 
został oficjalnie zgłoszony do Księgi Rekordów Guinnessa. 
#005762
Łódź Wikingów wyruszyła w kwietniowo-majowy weekend w swój 
dziewiczy rejs Wisłą z Kazimierza Dolnego do Janowca, Mięćmierza 
i z powrotem. 
#005763
Szarża w wykonaniu Honorowego Plutonu Ułanów Miasta Poznania 
zakończyła XV Dni Ułana - Święto 15. Pułku Ułanów Poznańskich.
#005764
Impreza folklorystyczna Czarne Wesele rozpoczęła sezon 
turystyczny w Muzeum Wsi Słowińskiej w Klukach. 
#005765
W niedzielę od rana zbierane były podpisy pod petycją proboszcza 
legnickiego kościoła do władz miasta i policji przeciwko 
nasilającej się przemocy. 
#005766
Profesor Zbigniew Brzeziński i arcybiskup Szczepan Wesoły - 
duszpasterz Polonii Świata - znaleźli się wśród laureatów nagród 
Fundacji Kościuszkowskiej.
#005767
Firma produkująca lalkę Barbie ma kłopoty finansowe, ale jej 
była szefowa otrzymała odprawę w wysokości prawie 40 milionów 
dolarów.
#005768
Prawie co trzeci Japończyk uważa, że w ostatnim roku jego 
sytuacja finansowa pogorszyła się. 
#005769
Włoscy nastolatkowie wydzwonili ponad 1000 USD na seks-rozmowy. 
#005770
Drużyna polskich szpadzistek pokonała w towarzyskim meczu 
Norwegię 45:35. Pojedynek odbył się w poniedziałek wieczorem na 
terenie ruin starego teatru w Gliwicach.
#005771
W Szczecinku, w 16.Biegu im. Winanda Osińskiego na dystansie 
10 km, zaliczanym do klasyfikacji Pucharu Polski, zwyciężył 
Białorusin Andrej Gordiejew, a w gronie kobiet jego rodaczka 
Natalia Kwaczuk.
#005772
Grzegorz Walasek z Włókniarza Częstochowa wywalczył pierwsze 
miejsce w żużlowym turnieju z okazji 25-lecia startów Andrzeja 
Huszczy z Zielonej Góry.
#005773
Jacek Mickiewicz z grupy Mróz Supradyn Witaminy wygrał 
poniedziałkowy Wyścig Szosami Zagłębia Grand Prix Weltour na 
liczącej 189 km trasie Sosnowiec - Dąbrowa Górnicza - Łazy - 
Będzin.
#005774
Arkadiusz Wojtas z grupy Mróz-Supradyn wygrał zakończony w 
poniedziałek w Norwegii wyścig kolarski Ringerike Grand Prix. 
#005775
Dwa złote medale międzynarodowych motorowodnych mistrzostw 
Polski, które z udziałem 50 zawodników odbyły się w Ślesinie, 
przypadły rodzinie Marszałków z warszawskiej Polonii. Waldemar 
zwyciężył w klasie 0-350, a jego syn Bernard w klasie 0-250. 
#005776
Trzech polskich żużlowców - Krzysztof Cegielski, Krzysztof 
Stojanowski i Paweł Duszyński, awansowało do drugiej rundy 
eliminacji mistrzostw świata juniorów. 
#005777
Zwycięstwem Olgi Cygan (Warszawianka) zakończył się w 
Gliwicach trzeci turniej Pucharu Polski w szpadzie kobiet. W 
finale pokonała ona Magdalenę Kumiet (Legia Warszawa) 15:12. 
#005778
10 bramek zdobył Andrzej Juskowiak w obecnych rozgrywkach 
Bundesligi. Dorobek ten plasuje polskiego piłkarza VfL Wolfsburg 
na 11. miejscu w rankingu najskuteczniejszych strzelców 
niemieckiej ligi piłkarskiej. Na czele rankingu - Martin Max, 
który dla TSV 1860 Monachium uzyskał 18 bramek.
#005779
Największą niespodzianką meczów 25. kolejki piłkarskiej 
ekstraklasy była porażka wicelidera, Legii Daewoo Warszawa z 
broniącym się przed spadkiem Groclinem Dyskobolią Grodzisk Wlkp. 
#005780
Po 25 kolejkach rozgrywek 1.ligi piłkarskiej liderem jest nadal 
Hoop Polonia Warszawa, która w sobotę pokonała Górnika Zabrze 1:0.
#005781
W drugim finałowym meczu o mistrzostwo Polski koszykarzy Zepter 
Śląsk Wrocław wygrał z Anwilem Włocławek 62:48 (30:29). Zepter 
prowadzi w play off 2:0. 
#005782
W ćwierćfinale turnieju indywidualnego rozgrywanych w Bremie 
mistrzostw Europy tenisistów stołowych Lucjan Błaszczyk przegrał 
z Chorwatem Zoranem Primoracem 21:7, 19:21, 21:11, 16:21, 18:21. 
#005783
Wicemistrzowie świata w slalomie kajakowym Krzysztof Kołomański 
i Michał Staniszewski (Gerlach Drzewica) zajęli trzecie miejsce 
w zawodach Pucharu Świata, które odbyły się na olimpijskim torze 
w Penrith. 
#005784
Wioletta Kryza (AZS Olsztyn) zwyciężyła w maratonie w 
Cleveland - rezultatem 2:34.27. Wśród mężczyzn triumfował 
Rosjanin Paweł Kotin - 2:10.29. 
#005785
Robert Dołęga (WLKS Siedlce) zdobył w Sofii srebrny medal 
mistrzostw Europy w podnoszeniu ciężarów w wadze 105 kg, 
uzyskując w dwuboju wynik 410 kg (182,5 + 227,5). 
#005786
Szymon Kołecki obronił w Sofii tytuł mistrza Europy w 
podnoszeniu ciężarów w dwuboju wagi 94 kg. Sztangista 
Budowlanych Opole pobił w podrzucie rekord świata wynikiem 232,5 
kg. W dwuboju Kołecki uzyskał 412,5 kg, co jest wyrównanym 
rekordem Europy, który należy do reprezentanta Grecji Akakiosa 
Kakhiasvilisa. 
#005787
Tenisowa reprezentacja Polski awansowała do drugiej rundy 
rozgrywek w grupie 2. strefy euro-afrykańskiej Pucharu Davisa. W 
Bytomiu Polacy pokonali Estonię 4:1. 
#005788
30-letni Marek Dryja wygrał 18. maraton 1000-lecia Wrocławia w 
czasie - 2:31.33. Pierwsze miejsce wśród kobiet zajęła 26-letnia 
Białorusinka Alena Winickaja - 2:46.26.
#005789
Na półmetku rozgrywek ekstraklasy bokserskiej, w tabeli 
prowadzi Walka Zabrze przed Gwardią Wrocław i Energetykiem 
Jaworzno. Wszystkie te drużyny zdobyły po sześć punktów.
#005790
Polska prowadzi z Estonią 2:1 po dwóch dniach rozgrywanego w 
Bytomiu meczu drugiej strefy euro-afrykańskiej Pucharu Davisa.
#005791
W rozegranym w miejscowości Gusswerk meczu eliminacyjnym 
piłkarskich mistrzostw Europy kobiet reprezentacja Polski 
wygrała z Austrią 3:2 (2:1). 
#005792
Po trzech rundach odbywających się w Płocku 57. mistrzostw 
Polski mężczyzn w szachach prowadzą arcymistrz Michał Krasenkow 
i Paweł Jaracz, którzy zgromadzili po 2,5 pkt. 
#005793
Rafał Okoniewski (Pergo Gorzów) wygrał w Terenzano rundę 
kwalifikacyjną indywidualnych mistrzostw świata na żużlu. 
#005794
Arcymistrzyni szachowa Joanna Dworakowska (Polonia Warszawa) 
wygrała silnie obsadzony międzynarodowy turniej kobiet Black 
Forest w miejscowości Buehlertal koło Baden Baden.
#005795
Dorota Idzi zajęła drugie, a Iwona Kowalewska (obie Legia 
Warszawa) - czwarte miejsce w zawodach Pucharu Świata w 
pięcioboju nowoczesnym, które odbyły się w sobotę w Budapeszcie. 
Zwyciężyła Białorusinka Żanna Szubienok. 
#005796
Reprezentanci Danii zdobyli cztery z pięciu złotych medali w 
zakończonych w Glasgow mistrzostwach Europy w badmintonie. 
Jedyny tytuł oddali w deblu kobiet. W czwartek pierwszy w 
historii tej dyscypliny w Polsce medal w kategorii seniorów 
(brązowy) zdobyli w Glasgow Robert Mateusiak i Michał Łogosz. 
#005797
W spotkaniu liderów drugiej ligi piłkarskiej Górnik Łęczna 
pokonał GKS Bełchatów 1:0. 
#005798
Chinka, występująca w barwach Niemiec - Gianhou Gotsch, 
rozstawiona z numerem pierwszym, wywalczyła w poniedziałek tytuł 
mistrzyni Europy w tenisie stołowym. Wśród mężczyzn zwyciężył
Szwed Peter Karlsson.
#005799
W poniedziałek, w trzecim dniu mistrzostw świata w hokeju na 
lodzie odbywających się w St. Petersburgu, dwa mecze przyniosły 
zaskakujące rozstrzygnięcia: Rosja przegrała z USA 0:3, a 
Norwegia pokonała Kanadę 4:3. W pozostałych Czechy zwyciężyły
Japonię 6:3, a Francja wygrała ze Szwajcarią 4:2. 
#005800
Największą niespodziankę w poniedziałkowych pojedynkach 
tenisowego turnieju ATP w Palma de Mallorca (pula nagród 500 tys 
USD) sprawił Hiszpan Alberto Berasategui, który w pierwszej 
rundzie wyeliminował rozstawionego z numerem trzecin swego 
rodaka Fernando Vicente. 
#005801
Austriacka drużyna Hypo Niederoesterreich, w której występuje 
Bożena Karkut, awansowała do finału Ligi Mistrzów w piłce 
ręcznej kobiet. Z kolei zespół Anny Ejsmont - Ferrobus Mislata - 
zagra w finale Pucharu Federacji.
#005802
Bez Luisa Figo wystąpią piłkarze FC Barcelona przeciwko FC 
Valencia w pierwszym meczu półfinałowym Ligi Mistrzów. Figo jest 
jedynym piłkarzem czterech półfinalistów, odsuniętym od udziału 
w najbliższym meczu LM.
#005803
Obrońcy Pucharu Stanleya, hokeiści Dallas Stars pokonali San 
Jose Sharks 1:0. Drużyna z Dallas w rywalizacji play off, w 
drugiej rundzie, prowadzi 2:0. Do awansu do trzeciej rundy - 
potrzebują jeszcz dwóch zwycięstw nad Sharks. Bramkę w 8 minucie 
meczu zdobył Mike Modano.
#005804
Nowi właściciele hokejowej drużyny New York Islanders 
postanowili podnieść Mariuszowi Czerkawskiemu kontrakt do 
wysokości półtora miliona dolarów. 
#005805
Piłkarze Hondurasu pokonali USA 2:1 (1:1) w finałowym meczu 
turnieju eliminacyjnego do igrzysk olimpijskich w Sydney, strefy 
CONCACAF, który się zakończył w niedzielę w Hershey 
(Pensylwania). Awans do turnieju olimpijskiego oba zespoły 
zapewniły sobie już dzięki zwycięstwom w półfinałach.
#005806
Drużyna koszykarzy New York Knicks pokonała na wyjeździe w 
niedzielę Toronto Raptors 87:80 i awansowała do drugiej rundy 
play off NBA. Był to pierwszy mecz play off w historii tej ligi 
rozegrany poza granicami USA.
#005807
Koszykarze Miami Heat awansowali do drugiej rundy rywalizacji 
play off o mistrzostwo ligi NBA, po zwycięstwie w sobotę na 
wyjeździe nad Detroit Pistons 91:72. Drużyna z Florydy wygrała 
łatwo w play off 3:0.
#005808
Piłkarze Anderlechtu zdobyli piłkarski Puchar Ligi belgijskiej. 
W finale, rozegranym w niedzielę w Brukseli, wygrali konkurs 
rzutów karnych 5:3 z Excelsiorem Mouscron. Mecz po dogrywce 
zakończył się remisem 2:2 (1:2, 2:2).
#005809
Amerykanin Andre Agassi nadal prowadzi w klasyfikacji 
Champions Race prowadzonej przez Zrzeszenie Zawodowych 
Tenisistów (ATP). Jest on najlepiej zarabiającym w tym roku 
tenisistą. W turniejach ATP zebrał już ponad 634 tysiące 
dolarów. Niewiele mniej ma na koncie Francuz Cedric Pioline.
#005810
Amerykański motocyklista Kenny Roberts jr wygrał w niedzielę 
na torze w Jerez wyścig w klasie do 500 ccm o Grand Prix 
Hiszpanii - czwartą eliminację mistrzostw świata. 
#005811
Brytyjski bokser Lennox Lewis obronił tytuł mistrza świata w 
wadze ciężkiej organizacji WBC i IBF, nokautując w nocy z soboty 
na niedzielę w nowojorskiej hali Madison Square Garden 
Amerykanina Michaela Granta. 
#005812
Podczas mityngu lekkoatletycznego w Filadelfii amerykańskie 
sprinterki, na czele z mistrzynią świata Marion Jones, pobiły 20-
letni rekord świata w sztafecie 4x200 m.
#005813
W półfinale Konferencji Wschodniej hokejowej ligi NHL 
Pittburgh Penguins pokonał w sobotę na wyjeździe Philadelphia 
Flyers 4:1 i prowadzi w play off 2:0.
#005814
Jugosłowianin Aleksander Karakasević i Litwinka Ruta 
Garkauskaite-Budiene wywalczyli w Bremie tytuł mistrzów Europy w 
tenisie stołowym w grze mieszanej. W mistrzostwach pozostał 
jeden reprezentant Polski, Lucjan Błaszczyk, który w niedzielę w 
ćwierćfinale gry pojedynczej spotka się z rozstawionym z nr 4 
Chorwatem Zoranem Primoracem.
#005815
FC Barcelona zdobyła w sobotę klubowy Puchar Mistrzów w piłce 
ręcznej mężczyzn. W rewanżowym meczu finałowym hiszpański klub 
pokonał niemiecki THW Kiel 29:24 (15:12). Pierwsze spotkanie 
Barcelona przegrała 25:28.
#005816
Real Madryt zrewanżował się Espanyolowi Barcelona za porażkę w 
półfinale Pucharu Hiszpanii. W sobotę w meczu ligowym piłkarze z 
Madrytu pokonali Espanyol na jego boisku 2:0.
#005817
Polska jest na skraju wyżu znad Zatoki Fińskiej, w chłodniejszym 
powietrzu napływającym ze wschodu.
Słonecznie. Temp. maks. od 15 st. na krańcach wschodnich do 21 
st. na krańcach zachodnich. Wiatr umiarkowany wschodni.
W środę słonecznie. Temp. maks. od 18 st. na Suwalszczyźnie do 
23 st. na krańcach zachodnich. Wiatr słaby i umiarkowany, 
południowo-wschodni.
W Warszawie słonecznie. Temp. maks. 18 st. Wiatr umiarkowany, 
południowo-wschodni. W środę nadal pogodnie. Temp. min. 5 st. 
Temp. maks. 20 st. 
#005818
W środę obchodzono uroczyście 209 rocznicę uchwalenia 
Konstytucji 3 maja. Przed Grobem Nieznanego Żołnierza w 
Warszawie prezydent Aleksander Kwaśniewski wezwał do 
pielęgnowania wartości przyjętego w 1791 doniosłego dokumentu i 
do rozwijania kontaktów służących europejskiej jedności. Wyraził 
przekonanie, że przystąpienie do Unii Europejskiej to dla Polski 
szansa na dobrobyt i rozwój. Cytując fragment preambuły 
Konstytucji 3 maja zaapelował, by w sporach politycznych 
pamiętać o nadrzędnym interesie ogólnym.
Prezydent nawiązał do zjazdu gnieźnieńskiego - uznania 
niezależności Polski i włączenia jej do chrześcijańskiej Europy, 
której dzisiejsze wartości, to demokracja, praworządność i 
poszanowanie praw człowieka.
Prawie trzydzieści osób otrzymało w środę z rąk prezydenta 
wysokie odznaczenia państwowe. Order Orła Białego "w uznaniu 
znamienitych zasług dla Rzeczypospolitej Polskiej" otrzymał były 
minister spraw zagranicznych Krzysztof Skubiszewski. Prezydent 
podkreślił zasługi byłego szefa polskiej dyplomacji dla 
ukształtowania przez Polskę po przełomie roku 1989 dobrych 
stosunków ze wszystkimi sąsiednimi państwami. Krzysztof 
Skubiszewski jest obecnie prezesem irańsko-amerykańskiego 
Trybunału Arbitrażowego w Hadze.
#005819
W rocznicę uchwalenia Konstytucji 3 Maja w całym kraju odbywały 
się msze za ojczyznę, a pod pomnikami składano kwiaty.
#005820
Zakotwiczenie Polski w Unii Europejskiej, rozwój gospodarczy 
oraz polepszenie bezpieczeństwa to główne - według prezydenta RP 
- zadania w 2000 r. W środę z okazji 209 rocznicy Konstytucji 3 
Maja Aleksander Kwaśniewski przyjął w ogrodach prezydenckich 
przedstawicieli korpusu dyplomatycznego - ok. 130 ambasad i 
poselstw akredytowanych w Polsce. Również uczestniczący w 
spotkaniu z dyplomatami premier Jerzy Buzek uważa, że 
członkostwo w Unii, wzrost poczucia bezpieczeństwa obywateli 
oraz rozwój gospodarczy i przeciwdziałanie bezrobociu są jednymi 
z najważniejszych zadań stojących obecnie przed Polską.
#005821
Rękopis Konstytucji 3 Maja z 1791 r. oraz uchwalone przez Sejm 
Wielki Prawo o Miastach i wszystkie polskie ustawy konstytucyjne 
można obejrzeć na wystawie otwartej w środę w Trybunale 
Konstytucyjnym. Prezentowane są też portrety króla Stanisława 
Augusta Poniatowskiego i marszałka Sejmu Czteroletniego, 
Stanisława Małachowskiego, pędzla Bacciarellego. Obrazy 
wypożyczyło Muzeum Narodowe.
Uchwalona przez Sejm Wielki Konstytucja 3 Maja i Prawo o 
Miastach są prezentowane w oddzielnym pomieszczeniu na piętrze. 
Wartę przy nich pełni straż Trybunału Konstytucyjnego.
#005822
Sto tysięcy pielgrzymów z Polski i zagranicy uczestniczyło w 
środę na Jasnej Górze w uroczystościach Matki Bożej Królowej 
Polski. Święto obchodzone jest oficjalnie od 75 lat, ale jak
przypomniano podczas powitania pielgrzymów, Matka Boża jest
"główną i najważniejszą" patronką Polski od wielu stuleci. "W
tym dniu składamy z szacunkiem pocałunek na ziemi polskiej, to
tak jakby pocałunek na rękach Matki Bożej, bo Ojczyzna jest
naszą ziemską matką" - powiedział generał zakonu paulinów, o.
Stanisław Turek.
Głównym punktem, trwających na Jasnej Górze od wtorku 
uroczystości Matki Bożej Królowej Polski, była suma 
pontyfikalna, odprawiona pod przewodnictwem kardynała Adama 
Majdy z Detroit (USA).
W homilii prymas Polski kard. Józef Glemp, przypominając o 
znakach opatrzności bożej roztaczającej się przez stulecia nad 
Polakami, od św. Wojciecha i św. Stanisława, przez 
"Bogurodzicę", śluby Jana Kazimierza i Konstytucję 3 Maja, 
zwrócił uwagę, że należy pamiętać nie tylko o oczekiwaniach 
Polaków wobec Matki Bożej, ale i jej oczekiwaniach wobec 
Polaków. Podkreślił, że pragnie ona od nich "miłości wytrwałej, 
nie tylko od święta do święta, od pielgrzymki do pielgrzymki".
"Maryja oczekuje od przyszłego pokolenia postaw 
odpowiedzialnych. Oznacza to czynne wspieranie rozwoju 
społecznego, a zwłaszcza dobroczynności i wolontariatu. 
Wolontariat to jest udzielanie pomocy z dobrego serca, nie 
wystarczy samo narzekanie, krytykowanie i lamentowanie, jak to 
często słyszy się z niektórych, pobożnych nawet, radiostacji". 
"Walka, jakiej nawyk odziedziczyliśmy po systemie totalitarnym, 
winna ustępować miejsca argumentom wypowiadanym z miłością i 
wyrozumiałością" - powiedział prymas.
#005823
- zadecydowała we wtorek Krajowa Konwencja Wyborcza PSL. Był 
jedynym zgłoszonym kandydatem. W tajnym głosowaniu otrzymał 96 
głosów na 102 uczestników Konwencji, przeciw było 4 delegatów, 
dwie osoby się wstrzymały.
"Nasza kampania będzie zwrócona ku ludziom - zapowiedział po 
ogłoszeniu decyzji Konwencji Kalinowski. "Mówimy, że czas na 
zmianę polityki gospodarczej, bo marnowany jest nasz potencjał 
ludzki i ekonomiczny. Mówimy +dość+ doktrynom liberalnym, bo ze 
wzrostu gospodarczego muszą korzystać wszyscy ludzie".
Prezes PSL zapowiedział, że będzie się w kampanii opowiadał za 
"społeczną gospodarką rynkową", bezpłatnym dostępem do edukacji, 
równym dostępem do świadczeń medycznych oraz ubiegał się o 
"właściwe usytuowanie mieszkańców wsi i rolników", także o 
tworzenie "konkurencyjnego rolnictwa".
"Czy sądzi pan, że ktokolwiek może wygrać z Aleksanderem 
Kwaśniewskim?" - pytali dziennikarze Kalinowskiego jeszcze przed 
zakończeniem Konwencji. "Dopóki piłka w grze, wszystko jest 
możliwe" - odpowiadał, a już jako oficjalny kandydat podkreślił, 
że "celem naszym jest zwycięstwo". Prezes Kółek Rolniczych 
Władysław Serafin zapewniał, że wyłoniony kandydat PSL 
będzie miał także poparcie jego organizacji. Zdaniem Serafina, 
lider "Samoobrony" Andrzej Lepper powinien wycofać się z 
kandydowania w wyborach prezydenckich w imię jedności polskiej 
wsi.
Pytany o ewentualne współzawodnictwo z Lepperem Kalinowski 
podkreślał, że nie chce "iść na wojnę" z liderem "Samoobrony".
#005824
Prezydenci Izraela Ezer Weizman i Polski Aleksander Kwaśniewski 
uczestniczyli we wtorek w IX Marszu Żywych, który przeszedł 
trzykilometrową trasą prowadzącą pomiędzy byłymi obozami zagłady 
Auschwitz i Birkenau. Wg organizatorów w Marszu, upamiętniającym 
zagładę Żydów w okresie II wojny światowej, wzięło udział ok. 6 
tys. młodych Żydów z 40 krajów świata oraz kilkusetosobowa grupa
głównie młodych Polaków.
Prezydent Weizman w wystąpieniu podczas uroczystości wyraził 
nadzieję, że Żydzi wspólnie z innymi ludźmi będą mieli dość 
siły, by zbudować "świat bezpieczeństwa, szacunku i pokoju" dla 
wszystkich. Oddał też hołd Polakom oraz przedstawicielom innych 
narodów, którzy ratowali z holokaustu Żydów narażając własne 
życie.
Prezydent Kwaśniewski powiedział, że "pamięć o Holocauście wciąż 
dusi słowa w gardle". Podkreślił, że potomkowie ofiar Auschwitz 
i Birkenau pamiętają śmierć swych ojców i dziadów, a wraz z nimi 
pamięta ją cały świat. Zwracając się bezpośrednio do młodych 
Żydów prezydent Kwaśniewski zaapelował, by przyjrzeli się Polsce 
i dostrzegli, że żyje tu młodzież do nich podobna. 
"Wykorzystujcie to co was łączy" - powiedział.
Marsze Żywych od 1988 r. organizuje co roku izraelskie 
ministerstwo oświaty we współpracy z organizacją "March of the 
Living". W pierwszym Marszu wzięło udział ok. 1,5 tys. Żydów.
#005825
"Sprawiedliwych wśród narodów świata" przedstawicielom czterech 
rodzin, które uratowały Żydów podczas II wojny światowej. W 
uroczystości uczestniczyło blisko pół tysiąca uczniów 
izraelskich szkół średnich, którzy przyjechali do Polski, by 
wziąć udział w Marszu Żywych. Uroczystość odbyła się w języku 
hebrajskim.
Medal i dyplom "Sprawiedliwy wśród narodów świata", nadawany 
przez Instytut Pamięci Narodowej Yad Vashem w Jerozolimie. 
Dotychczas otrzymało go około 14 tys. osób na świecie. Ponad 5 
tys. z nich to obywatele Polski.
#005826
Lider opolskich Niemców pos. Henryk Kroll powiedział na Górze 
św. Anny w czasie wtorkowych uroczystości  upamiętniających 79. 
rocznicę wybuchu III Powstania Śląskiego, że "to miejsce, tak 
ważne dla wszystkich Ślązaków, niezależnie od ich opcji 
narodowościowej, powinno pozostać symbolem pojednania w prawdzie 
o tej ziemi i jej trudnej historii".
Kroll jako pierwszy lider organizacji mniejszości niemieckiej w 
Polsce złożył kwiaty pod Pomnikiem Czynu Powstańczego na Górze 
św. Anny.
O szansie uznania Góry św. Anny za symbol pojednania 
Narodów polskiego i niemieckiego mówił także marszałek sejmiku 
śląskiego Jan Olbrycht. W uroczystościach pod pomnikiem na górze 
uczestniczyło około dwustu przedstawicieli władz województw 
opolskiego i śląskiego, organizacji pozarządowych i 
kombatanckich.
Obecna na uroczystościach kilkunastoosobowa grupa narodowców w 
pewnym momencie wyciągnęła transparent z napisem "Góra św. Anny 
była, jest i będzie bastionem polskości" i skandowała hasło 
"Śląsk Opolski zawsze polski". Policja nie interweniowała.
#005827
Więcej, bo ponad 300 osób przedstawicieli ugrupowań prawicowo-
narodowych z całej Polski manifestowało pod Pomnikiem Czynu 
Powstańczego na Górze św. Anny w środę.
Maszerujący pod pomnik w zwartej kolumnie członkowie Narodowego 
Odrodzenia Polski, Młodzieży Wszechpolskiej, Związku Orła 
Białego i Stronnictwa Narodowego skandowali hasła ponownie 
"Śląsk Opolski zawsze polski", a także "Precz z niemiecką 
okupacją", "Tu jest Polska". Pod pomnikiem członkowie pochodu 
dołączyli do działaczy Ruchu Katolicko-Narodowego.
W czasie przemówień przedstawiciele manifestujących opowiedzieli 
się przeciw wejściu Polski do Unii Europejskiej. Na placu 
przed pomnikiem spalono flagę UE.
Policja również nie interweniowała.
#005828
16 tysięcy Polaków uczestniczyło w trzeciomajowej audiencji 
generalnej na Placu Św. Piotra w Watykanie. Chór z Sandomierza 
zaśpiewał: "Wiwat maj, Trzeci maj", a papież Jan Paweł II 
pozdrowił wszystkich Polaków w dniu narodowego święta.
"O wydarzeniach tych nie wolno nam zapominać. Tak mocno wrosły 
się w świadomość Polaków, że pamięć o nich przetrwała wszystkie 
najtrudniejsze chwile, jakie naród przeżywał" - powiedział Jan 
Paweł II.
Papież poprosił rodaków, by strzegli wielkiego dziedzictwa, 
jakie zawierają dzieje naszej ojczyzny. "Niech z pokolenia na 
pokolenie idzie pamięć o dziełach bożych, jakie dokonywały i 
dokonują się na naszej ziemi. Są one nieustannym źródłem siły 
dla narodu na jego drodze w wierności Ewangelii, na jego drodze 
ku przyszłości". 
#005829
Amerykański generał lotnictwa Joseph Ralston jest od środy nowym 
zwierzchnikiem sił NATO w Europie. Ralston, który od 1996 r. był 
wiceszefem połączonych sztabów USA, przejął dowództwo NATO w 
Europie od generała Wesleya Clarka pozostającego na tym 
stanowisku od 1997 roku. 
"Podstawową siłę NATO stanowi nie siła wojskowa, lecz 
zjednoczony duch Europejczyków. I jest oczywiste, że dzięki 
swojej jedności NATO było czynnikiem pokoju, stabilności, 
wolności i pomyślności" - powiedział Ralston podczas ceremonii 
przekazania dowództwa.
Generał za główne zadanie uznał wzmocnienie stosunków NATO z 
Rosją i Ukrainą. Na drugim miejscu wymienił uzgodnienie zasad 
współpracy z Unią Europejską, która w grudniu 1999 roku podjęła 
decyzję o utworzeniu własnych sił szybkiego reagowania, oraz 
kontynuowanie procesu pokojowego na Bałkanach.
#005830
Obawy Polski, że Unia Europejska świadomie opóźnia proces 
negocjacji, są nieuzasadnione - powiedział komisarz ds. 
poszerzenia Unii na Wschód Guenter Verheugen. "Rozpoczęliśmy od 
łatwych tematów, teraz nadszedł czas na trudne dziedziny. 
Trudniej jest ustalić stanowisko 15 krajów w sprawie rolnictwa 
niż w kwestii statystyki" - wyjaśnił. 
Ostrzegł równocześnie przed przeciąganiem negocjacji "w 
nieskończoność". Akceptacja społeczna dla rządów w krajach 
kandydackich, które przeprowadzają trudne reformy społeczne i 
gospodarcze, "nie jest nieograniczona" - powiedział.
#005831
Szefowa Organizacji Bezpieczeństwa i Współpracy w Europie (OBWE) 
Benita Ferrero-Waldner wyraziła obawę, że wojna w Czeczenii może 
się rozszerzyć na teren Gruzji.
Ferrero-Waldner, która jest ministrem spraw zagranicznych 
Austrii, oświadczyła po spotkaniu z prezydentem Gruzji Eduardem 
Szewardnadze, że OBWE wzmocni swoją nieliczną misję obserwacyjną 
na granicy między Czeczenią a Gruzją.
Moskwa oskarża Tbilisi o udostępnianie czeczeńskim bojownikom 
swego terytorium jako miejsca schronienia lub korytarza do 
przerzutu broni. Gruzja zaprzecza oskarżeniom. 
#005832
226 policjantów zostało rannych podczas poważnych rozruchów, do 
których doszło w Berlinie po zorganizowanej przez lewackie 
organizacje demonstracji z okazji Święta Pracy - podały źródła 
policyjne. Zatrzymano ok. 400 osób. 
Zamieszki rozpoczęły się po zakończeniu tradycyjnej 
"Rewolucyjnej Demonstracji Pierwszomajowej" - odbywającej się 
pod hasłem walki z kapitalistycznym "wyzyskiem i uciskiem", w 
której - według organizatorów - wzięło udział ok. 25 tys. osób, 
a według policji - 10 tys.
#005833
W środę rano życie w miastach norweskich zostało niemal 
całkowicie sparaliżowane, gdy ponad 85 tysięcy pracowników 
przystąpiło do akcji strajkowej. Bezterminowy strajk objął 86 
hoteli, transport przybrzeżny oraz drogowy, wydawnictwa prasowe, 
place budowy oraz przemysł petrochemiczny i ponad tysiąc 
pracowników szybów naftowych. 
Norweska Konfederacja Związków Zawodowych wezwała do strajku 
ponad 80 tysięcy pracowników, kiedy członkowie związków 
odrzucili w referendum propozycję pracodawców, oferujących 
podwyżkę płac średnio o 4 procent w roku 2000. 
#005834
Prezydent Armenii Robert Koczarian poinformował o zdymisjonowaniu 
premiera Arama Sarkisjana i ministra obrony Wagarszaka 
Harutiuniana. Powiedział, że zwolnił ich z powodu "niemożności 
rozwiązania przez rząd szeregu problemów społecznych i 
gospodarczych". 
Napięcia między prezydentem a rządem narastały od listopada, gdy 
Sarkisjan objął urząd premiera po swoim bracie Wazgenie, który 
wraz z sześcioma innymi osobami zginął zastrzelony w parlamencie 
podczas próby zamachu stanu w październiku ubiegłego roku.
#005835
Andrej Bajuk, kandydat centroprawicowej koalicji, został wybrany 
przez parlament na nowego premiera Słowenii. Obejmie stanowisko 
zaledwie na pół roku przed wyborami powszechnymi.  	
Rząd poprzedniego premiera, Janeza Drnovszeka, który sprawował 
urząd przez osiem lat, upadł przed czterema tygodniami. 
Parlament przegłosował wobec niego wotum nieufności po odejściu 
z rządzącej koalicji Słoweńskiej Partii Ludowej (SLS), która 
przyłączyła się do opozycji. 
#005836
W starciach między siłami pokojowymi a rebeliantami na północy 
Sierra Leone zginęło co najmniej 7 żołnierzy ONZ. Rebelianci 
uprowadzili też 49 przedstawicieli misji ONZ.
Rada Bezpieczeństwa ONZ na nadzwyczajnym posiedzeniu ostro 
potępiła porwanie przez rebeliantów grupy przedstawicieli ONZ i 
zażądała natychmiastowego ich uwolnienia. 
Misja ONZ w Sierra Leone ma m.in. nadzorować demobilizację i 
rozbrojenie ok. 45 tys. bojowników przed planowanymi na 2001 r. 
wyborami. Z informacji napływających z Makeni wynika, że właśnie 
sprawa rozbrojenia, które przebiega z opóźnieniem, doprowadziła 
do wybuchu starć. 
#005837
Na Filipinach trwa tragedia co najmniej trzech grup zakładników, 
porwanych przez islamskich separatystów na południu kraju. 
Oficjalne miejscowe źródła przedstawiały w środę sprzeczne 
informacje na temat losu porwanych. Pewne jest jedynie, że armia 
filipińska podjęła działania przeciwko grupom porywaczy i w toku 
operacji prawdopodobnie zginęła część zakładników.
Ofensywa armii wywołała gwałtowną reakcję dowództwa 
rebelianckich sił, które ogłosiło "ofensywę generalną" przeciwko 
siłom zbrojnym i zerwanie wszelkich negocjacji z rządem. 
#005838
Nieznani sprawcy zaatakowali zdalnie sterowanymi rakietami 
przedmieścia Bagdadu. Iracka agencja prasowa INA podała, że 
władze w Bagdadzie oskarżają o zamach "irańskich agentów".  
Rakiety spadły na dom zamieszkany przez Palestyńczyków - 
większość spośród kilkunastu rannych to właśnie mieszkający w 
Iraku palestyńscy uchodźcy.
#005839
Prezydent Zimbabwe Robert Mugabe powiedział, iż rząd chce 
przejęcia przez rdzenną ludność kraju połowy obszaru farm, 
będących obecne własnością białych. Ostro skrytykował 
międzynarodowe naciski, wywierane na Harare w tej sprawie, 
wykluczając możliwość usunięcia "weteranów wojny wyzwoleńczej" z 
zajętych przez nich ziem białych obywateli. 
Farmy rolników pochodzenia europejskiego zajmowane są od lutego 
przez byłych partyzantów, których walka w latach 1965-80 
przyczyniła się do upadku rządzonej przez białych Rodezji i 
powstania Zimbabwe. Ofiarą bojówkarzy padło ponad tysiąc farm. 
#005840
Rząd brytyjski z dużym zadowoleniem powitał w środę powstanie - 
poprzez połączenie londyńskiej i frankfurckiej giełd papierów 
wartościowych - "europejskiej megagiełdy". London Stock 
Exchange, nawiększa dotąd giełda europejska oraz Deutsche Boerse 
we Frankfurcie nad Menem, największa giełda w Niemczech i druga 
w Europie, poinformowały w brytyjskiej stolicy w środę o planach 
połączenia i stworzenia w ten sposób największej giełdy w 
Europie. Do fuzji być może przyłączą się także giełdy w 
Hiszpanii i we Włoszech, z którymi prowadzone są rozmowy w tej 
sprawie. Wg niemieckiego dziennika "Frankfurter Allgemeine 
Zeitung" połączona giełda londyńsko - frankfurcka będzie miała 
wartość 4 bilionów dolarów, jeśli chodzi o łączną kapitalizację 
rynkową (zsumowana wartość rynkowa notowanych akcji).
#005841
Akcje na Wall Street spadały w środę niemal we wszystkich 
segmentach spółek. Średnio straciły na wartości ponad 2 proc. 
Indeks Dow Jones obniżył się o 250,99 punkta, lub 2,34 proc., do 
10.480,13 punktów. Wskaźnik nowojorskiej giełdy elektronicznej 
został zamknięty ze spadkiem 78,14 punktów, czyli o 2,06 proc., 
do stanu 3.707,31 punktów. Jeszcze w ostatnich minutach handlu 
straty wynosiły 4,75 proc. W opinii analityków wyprzedaż 
spotęgowały obawy, że szef Rezerwy Federalnej, Alan Greenspan na 
najbliższym posiedzeniu rady banku centralnego USA przesądzi o 
znacznych podwyżkach stóp procentowych.
#005842
W środę przed południem gwałtownie spadł kurs euro na 
londyńskiej giełdzie. Po raz pierwszy w historii za euro płacono 
tam poniżej 0,90 dolara amerykańskiego.
#005843
Skanska AB zapłaciła 900 mln koron szwedzkich za akcje Exbudu SA 
- podali przedstawiciele szwedzkiej grupy budowlanej.
#005844
General Motors Corp może przekazać 30 proc. udziałów Daewoo 
Motor Corp wierzycielom koreańskiego koncernu po nabyciu Daewoo 
przez GM - pisze "Naeway Economic Daily"  powołując się na 
wypowiedź przedstawiciela GM.
#005845
Szwajcarski Bank Narodowy przystąpił do sprzedaży połowy swych 
rezerw złota. Do końca września Szwajcarzy wprowadzą na rynek do 
120 ton tego kruszcu.
#005846
Przypadającą w piątek 181 rocznicę urodzin Stanisława Moniuszki 
uświetni dzisiejszy spektakl "Viva Moniuszko, viva Verdi" w 
Teatrze Wielkim-Operze Narodowej. Zabrzmią fragmenty chóralne 
m.in. z oper Moniuszki i Verdiego.
Wystąpią Chór i Orkiestra Teatru Wielkiego-Opery Narodowej. 
Zabrzmią partie chóralne z moniuszkowskiej "Halki", "Parii" i 
"Strasznego dworu", kilku oper Verdiego - m.in. "Aidy", 
"Nabucca", "Traviaty" i "Rigoletta" - oraz wagnerowskiego 
"Lohengrina", weberowskiego "Wolnego strzelca" i "Eugeniusza 
Oniegina" Piotra Czajkowskiego.
Stanisław Moniuszko - polski kompozytor, twórca opery narodowej 
i pieśni - urodził się 5 maja 1819 roku w Ubielu k. Mińska.
Pierwsza - dwuaktowa - wersja opery "Halka" powstała w Wilnie w 
1847 roku. Dziesięć lat później Moniuszko napisał pełną - 
czteroaktową - wersję opery. W 1858 roku premiera "Halki" w 
warszawskim Teatrze Wielkim odniosła tak duży sukces, że 
kompozytorowi zaproponowano objęcie funkcji dyrygenta opery w 
Warszawie. Wkrótce został dyrektorem Opery Teatrów Warszawskich.
Wśród jego dzieł są opery: "Flis", trzyaktowa "Hrabina", "Verbum 
nobile" i "Straszny dwór". Skomponował kilka baletów - "Monte 
Christo", "Na kwaterunku" i "Figle szatana" - oraz dwie kantaty: 
"Widma" i "Sonety krymskie".
Stworzył 278 pieśni, z których 268 znalazło się w dwunastu 
"Śpiewnikach domowych".
Zmarł 4 czerwca 1872 roku.
#005847
Muzeum Stefana Żeromskiego w Nałęczowie ogłosiło ogólnopolski 
konkurs małych form literackich im. autora "Ludzi bezdomnych". 
Rozstrzygnięcie konkursu nastąpi w listopadzie, w 75 rocznicę 
śmierci Stefana Żeromskiego.
Konkursowe  prace, dotychczas nie publikowane krótkie utwory 
literackie w objętości	do 15 stron maszynopisu (esej, nowela, 
opowiadanie, dziennik), należy nadsyłać do połowy września. Ich 
tematyka  może być dowolna, niemniej mile będą widziane przez 
organizatorów utwory nawiązujące do bliskiej Żeromskiemu 
problematyki społecznej czy też popularyzujące tradycje 
kulturalne Nałęczowa.
#005848
W 200-letniej historii kaliskiej sceny narodowej wielkie pasje i 
indywidualności zawsze były w kolizji z władzą - podkreślano 
podczas zakończonej w środę w Kaliszu sesji naukowej o historii 
Teatru im. W. Bogusławskiego. W spotkaniu uczestniczyli 
najwybitniejsi polscy teatrolodzy oraz większość z byłych 
dyrektorów kaliskiej sceny, którzy kierowali nią w ostatnich 
kilkudziesięciu latach.
#005849
Kilka tysięcy warszawiaków bawiło się we wtorek wieczorem na 
koncercie Kayah na Agrykoli w stolicy. Występ, na który nie 
trzeba było mieć biletów, zakończyły bisy oraz pokaz sztucznych 
ogni.
#005850
Wystawę "Kaczmarek i inni" poświęconą polskim robotnikom, którzy 
pracowali w Zagłębiu Ruhry na przełomie wieku XIX i XX, można od 
środy oglądać w Poznaniu. "Tematem ekspozycji jest życie 
codzienne ludności polskiej, która w poszukiwaniu pracy i 
lepszych warunków życia wyjeżdżała od lat 70-tych XIX wieku do 
Westfalii i Nadrenii, gdzie w tym czasie dynamicznie rozwijał 
się przemysł ciężki" - napisał w programie wystawy krytyk Marcin 
Ogrocki.
#005851
Kapela ludowa "Wesele Przyprostyńskie" w Przyprostyni zwyciężyła 
w II Ogólnopolskim Przeglądzie Kapel Dudziarskich, który odbył 
się w Zbąszynku w woj. lubuskim.
#005852
Nałogowi palacze są ponad czterokrotnie bardziej narażeni na 
samobójstwo niż osoby niepalące - taki jest wynik badań 
opublikowanych w "American Journal of Public Health".
Ryzyko samobójstwa zwiększa się wraz z liczbą wypalanych 
papierosów i u osób palących co najmniej 15 papierosów dziennie 
jest ono 4,5 raza większe niż u niepalących - informują autorzy 
publikacji. Ryzyko to jest 1,4 raza większe u byłych palaczy a 
2,6 raza większe u osób palących sporadycznie.
Naukowcy obliczyli, że po dziesięciu paczkach papierosów 
wypalonych w ciągu roku ryzyko samobójstwa wzrasta o 20 procent.
Ponadto nałogowi palacze rzadziej wstępują w związki małżeńskie, 
wykonują mniej ćwiczeń fizycznych i piją więcej alkoholu niż 
osoby niepalące.
#005853
Setki identycznych "superbyków" zajmą się być może już wkrótce 
zapładnianiem australijskich krów. Taka jest perspektywa 
pierwszego w Australii udanego eksperymentu polegającego na 
sklonowaniu krowy. 
Jałówka Suzie ma cztery tygodnie, sklonowano ją tą samą metodą 
co owieczkę Dolly w Szkocji trzy lata temu i teraz naukowcy 
twierdzą, że klonowanie zrewolucjonizuje australijską hodowlę 
bydła.
"Twórca" Suzie - dr Ian Lewis - uważa, że w ciągu pięciu lat 
klonowanie bydła powinno się upowszechnić. Lewis mówi o setkach, 
a może i tysiącach sklonowanych zwierząt, w tym także 
wyselekcjonowanych i powielonych "superbykach", dzięki którym 
zdecydowanie poprawi się genetyczna jakość stad.
#005854
Redaktor naczelny "Gazety Wyborczej" Adam Michnik otrzyma 
tegoroczną nagrodę Uniwersytetu Europejskiego Viadrina we 
Frankfurcie nad Odrą. 
#005855
Liczba urodzeń bliźniąt syjamskich nie odbiega w Polsce od 
statystycznej normy - powiedział PAP prof. Jan Grochowski, 
dyrektor Polsko-Amerykańskiego Instytutu Pediatrii UJ, w którym 
przebywają dwie pary bliźniąt syjamskich.
#005856
Najwyższa precyzja danych z globalnego satelitarnego systemu 
ustalania pozycji (GPS), dotychczas zastrzeżona tylko dla celów 
militarnych, jest obecnie dostępna także dla instytucji 
cywilnych i przedsiębiorstw.	Ograniczenia w tym zakresie zniósł 
prezydent USA Bill Clinton.
#005857
Zbliżająca się kometa C99S4 znajduje się już w rejonie Marsa, a 
w lipcu przeleci koło Ziemi. Niestety jest ona słabsza niż się 
spodziewano i będzie widoczna tylko przez lornetkę. 
#005858
Pierwsi informatycy spoza Unii Europejskiej będą mogli 
najpóźniej w sierpniu bieżącego roku podjąć pracę w branży 
komputerowej w Niemczech. Przedstawiciele rządu niemieckiego 
oraz przemysłu ustalili szczegóły rozwiązania umożliwiającego 
szybkie wydawanie pozwoleń na pracę. 
Jak powiedział w urzędzie kanclerza Hans Martin Bury, warunkiem 
podjęcia pracy będzie nie tylko dyplom ukończenia wyższej 
uczelni, ale także wydane przez pracodawcę zaświadczenie o 
osiąganych w Niemczech dochodach w wysokości co najmniej 100 
tys. marek rocznie. Rząd niemiecki planuje wydanie odpowiedniego 
zarządzenia jeszcze w bieżącym miesiącu. 
Porozumienie przewiduje, że specjaliści zagraniczni będą mogli 
pracować maksymalnie 5 lat. Podczas pobytu będzie im wolno 
zmieniać pracodawców. Do Niemiec będą mogli przyjechać z 
rodziną, której członkowie otrzymają po 2 latach możliwość 
podjęcia pracy. 
#005859
Zdaniem naukowców izraelskich jednym z ważnych narzędzi 
szerzenia antysemityzmu na świecie stał się obecnie Internet - 
głosi specjalny raport, opracowany przez Uniwersytet w Tel 
Awiwie a opublikowany z okazji obchodzonego przez Izrael Dnia 
Pamięci Ofiar i Bohaterów Holokaustu.
#005860
Premier Japonii Yoshiro Mori zapowiedział wprowadzenie do 
porządku dnia tegorocznego szczytu G8 w Japonii problemów 
technik informatycznych (IT).
#005861
Trzymiesięczny areszt tymczasowy zastosował Sąd Rejonowy w 
Dębicy wobec 26-letniego Andrzeja K. podejrzanego o zabójstwo 12-
letniego Łukasza - poinformował w środę zastępca prokuratora 
rejonowego w Dębicy.
Prokuratura Rejonowa zarzuca Andrzejowi K. dokonanie zabójstwa 
dwunastolatka ze szczególnym okrucieństwem. Podczas przesłuchań 
podejrzany przyznał się do zbrodni, ale nie potrafił sprecyzować 
powodu zabójstwa. Grozi ma kara pozbawienia wolności od 12 lat 
do dożywocia.
Poćwiartowane zwłoki 12-letniego Łukasza policja odnalazła w 
poniedziałek w mieszkaniu podejrzanego. Poszukiwania trwały od 
nocy z soboty na niedzielę. Policję na ślad telefonicznie 
naprowadził anonimowy rozmówca.
Z przeprowadzonej we wtorek sekcji zwłok wynika, że bezpośrednią 
przyczyną śmierci dziecka były liczne złamania i pęknięcia 
czaszki, wylew krwi do komór mózgowych i stłuczenie mózgu.
#005862
51-letni wrocławianin postrzelił śmiertelnie w głowę 47-letniego 
mieszkańca Lubania, następnie sam popełnił samobójstwo. Sprawca, 
Józef W., strzelił do Ryszarda B. z jak dotychczas nieznanych 
powodów. Użył przerobionego na ostrą amunicję pistoletu 
gazowego. Zabił przed bramą jednego z bloków w centrum miasta. 
Następnie wszedł na 9. piętro klatki schodowej i strzelił sobie 
w usta.
#005863
Pięćdziesięciu dziennikarzy z pięciu kontynentów zostało 
uhonorowanych przez Międzynarodowy Instytut Prasy (IPI) w 
Bostonie za zasługi w walce o wolność prasy. Wśród wyróżnionych 
jest Adam Michnik. "Bohaterów wolności prasy" wyłoniła 
siedmioosobowa komisja IPI.
17 wyróżnionych osób otrzymało ten zaszczyt pośmiertnie. 
Pięcioro z nich zostało zamordowanych w czasie pełnienia zawodu. 
Uroczystość wręczenia wyróżnień odbyła się na zakończenie 
dorocznego kongresu IPI w Faneuil Hall, historycznym budynku, 
uważanym w Stanach Zjednoczonych za "kolebkę wolności". Tam 
bowiem odbywały się zgromadzenia patriotów amerykańskich w 
czasie Wojny o Niepodległość (1775-1783). 
Międzynarodowy Instytut Prasy (IPI) liczy ponad 2000 członków. 
Są nimi kierujących mediami z ponad 100 krajów. Jego zadaniem 
jest obrona praw prasy i niezależnej informacji. 
#005864
Pewien amerykański kolekcjoner dzieł sztuki będzie wkrótce 
zamożnym człowiekiem. Obraz, który kupił za pięć dolarów na 
pchlim targu, okazał się być dziełem znanego artysty, wartym 
setki tysięcy dolarów.
Obraz przedstawiający kwitnące magnolie jest dziełem 
dziewiętnastowiecznego malarza amerykańskiego, Martina Johnsona 
Heade'a, co potwierdzili specjaliści z nowojorskiego domu 
aukcyjnego Christie's, którzy po obraz, spoczywający dotąd w 
pudle za lodówką, przysłali klimatyzowany pojazd. 
Jeszcze w tym miesiącu "Magnolie" Heade'a zostaną wystawione na 
aukcję. Przypuszcza się, że obraz zostanie sprzedany za co 
najmniej 300 tysięcy dolarów. 
#005865
Zegar odmierzający czas, jaki pozostał do końca XX wieku, 
odsłonięto w środę w południe na wrocławskim rynku. Uroczystość 
była częścią oficjalnej inauguracji obchodów milenium Wrocławia. 
#005866
Dwunastoletni chłopiec odniósł poważne obrażenia klatki 
piersiowej podczas policyjnego festynu w Michałkowie (woj. 
wielkopolskie). Do wypadku doszło w czasie pokazów policyjnej 
grupy antyterrorystycznej. 
#005867
Kaliska policja pobiła rekord w nowej kategorii - liczby dzieci, 
które zmieszczą się w radiowozie. Wniosek o uznanie 
rekordu zostanie zgłoszony do Księgi rekordów Guinessa w 
przyszłym tygodniu. 
#005868
W Zakopanem nurt potoku Bystra Woda porwał 25-letniego mężczyznę 
i 12-letniego chłopca. Mężczyznę w stanie szoku przewieziono do 
szpitala, chłopiec wyszedł z opresji bez szwanku. Nieco 
wcześniej potok porwał psa.
#005869
Czterech lubuskich cyklistów w ciągu 5 dni objechało dookoła 
Polskę wzdłuż granic. Najstarszy uczestnik rowerowej sztafety ma 
65 lat, najmłodszy - 53.
#005870
W amerykańskim stanie Arkansas odbyła się egzekucja kobiety, 
skazanej na karę śmierci za zamordowanie swych dzieci. 28-letnia 
pielęgniarka Christina Marie Riggs była pierwszą od 150 lat 
kobietą straconą w tym stanie. 
#005871
Menu z okrętowej restauracji i karta zdrowia pasażerki, która 
trzecią klasą podróżowała "Titanikiem" i uratowała się z 
katastrofy statku, zostały sprzedane na aukcji w domu Sotheby's 
za 34 tys. funtów (56.500 dolarów).
#005872
W jednym z brukselskich parków bezpański bulterier zaatakował 
dziecko i odgryzł mu nos. Ofiara psiej agresji może jednak mówić 
o szczęściu - nos udało się znaleźć i przyszyć.
#005873
odnaleziony za kaloryferem w mieszkaniu swojego właściciela.
#005874
W pierwszym półfinałowym meczu piłkarskiej Ligi Mistrzów Real 
Madryt pokonał Bayern Monachium 2:0 (0:0).
#005875
Hokeiści Szwajcarii wygrali z Rosją 3:2 w mistrzostwach 
świata. To kolejna sensacja hokejowego czempionatu rozgrywanego 
w St. Petersburgu. Rosjanie, po dwóch porażkach, byli bliscy 
niezakwalifikowania się do drugiej rundy.
#005876
W trzecim finałowym meczu o mistrzostwo Polski koszykarzy Anwil 
Włocławek pokonał Zepter Śląsk Wrocław 59:57 (35:27). Stan 
rywalizacji 2:1 dla Zeptera.
#005877
Piotr Chmielewski z grupy Mróz-Supradyn Witaminy wygrał w 
Lublinie 35. międzynarodowy wyścig kolarski Kuriera Lubelskiego 
i Startu.
#005878
Dwa rekordy świata padły podczas rozgrywanych w Osace mistrzostw 
Azji w podnoszeniu ciężarów. Ri Song Hui z Korei Północnej 
uzyskała w podrzucie wagi 58 kg - 131,5 kg, a Chińczyk Shi 
Zhiyong w rwaniu wagi 62 kg - 152,5 kg.
#005879
Marek Galiński (LKS Optex Opoczno) wygrał w środę w Polanicy 
pierwszy wyścig cyklu Żywiec Grand Prix w kolarstwie górskim. 
Wśród kobiet pierwsze miejsce zajęła Anna Szafraniec (RMF FM 
Kraków).
#005880
Na czerwcowym spotkaniu przywódców obu państw koreańskich, 
Korea Południowa może zaproponować KRL-D wystawienie wspólnej 
reprezentacji piłkarskiej na mistrzostwa świata 2002 roku - 
poinformowano w Seulu.
#005881
Słynny norweski trener piłkarski Egil Olsen chce zakończyć 
karierę, po tym jak został zdymisjonowany przez angielski klub 
Wimbledon. W wywiadzie dla dziennika Verdens Gang Olsen 
powiedział, że jeszcze się waha z decyzją co do swej 
przyszłości, ale skłania się raczej do definitywnego rozstania z 
piłką nożną.
#005882
Po raz pierwszy od 16 lat obrońcy tytułu mistrzów NBA odpadli 
w pierwszej rundzie play off. We wtorek w Phoenix koszykarze San 
Antonio Spurs przegrali trzeci mecz z zespołem "Słońc" 78:89.
#005883
Marcin Sielezniew (AZS SGGW Warszawa) oraz Izabela Czajka (KB 
Orientuz Warszawa) zwyciężyli w stolicy w 10.Biegu Konstytucji 3 
Maja na 5-kilometrowej trasie od Sejmu przez Park Agrykola do 
Belwederu.
#005884
Słynny francuski trener piłkarski Guy Roux oświadczył we 
wtorek wieczorem w telewizji TF1, że nie będzie w przyszłym 
sezonie prowadzić drużyny AJ Auxerre, po 39 latach sprawowania 
tej funkcji.
#005885
Rosjanie i Niemcy prowadzą z kompletem zwycięstw w grupach A i 
C rozgrywanych w Izraelu piłkarskich mistrzostw Europy drużyn do 
lat 16.
#005886
Napastnik AIK Sztokholm Andreas Andersson nie wystąpi w 
czerwcowych finałach mistrzostw Europy. Szwedzki piłkarz doznał 
groźnej kontuzji kolana we wtorkowym meczu ligowym z 
Trelleborgiem.
#005887
Ponad sto osób zostało lekko rannych wskutek zamieszek po 
pierwszym meczu finałowym Pucharu Chorwacji, we wtorek wieczorem 
w Splicie - poinformowała agencja Hina. Zamieszki wybuchły pod 
koniec spotkania Hajduk Split - Dynamo Zagrzeb, gdy kibice 
próbowali sforsować kordon policyjny i dostać się na murawę. 
Policja użyła gazów łzawiących. Mecz wygrał Hajduk 2:0.
#005888
Bramkarz piłkarskiej reprezentacji Francji Fabien Barthez chce 
odejść z drużyny mistrza kraju AS Monaco. W wywiadzie dla 
dziennika L'Equipe mistrz świata powiedział, że poprosił prezesa 
klubu o wystawienie go na listę transferową.
#005889
29-letni Tajlandczyk Sam-ang Sunswari pobił w centrum 
handlowym w Bangkoku rekord świata w żonglowaniu piłką, 
utrzymując ją w powietrzu przez piętnaście godzin.
#005890
Dwaj zawodnicy najlepszej drużyny regularnego sezonu w NHL, 
Saint Louis Blues - obrońca Jeff Finley i napastnik Jamal Mayers 
uzupełnili we wtorek skład reprezentacji Kanady, występującej w 
hokejowych mistrzostwach świata w Sankt Petersburgu.
#005891
Piotr Murdzia i Agnieszka Rybak (oboje PTSz.Sokołów Podlaski) 
zwyciężyli w międzynarodowych mistrzostwach Polski w 
rozwiązywaniu zadań szachowych.
#005892
W pierwszym meczu piłkarskich mistrzostw Europy drużyn do lat
16 Polska przegrała 2:7 z Hiszpanią.
#005893
Były mistrz świata juniorów, żużlowiec Kuntersztyna Quick-Mix 
Grudziądz Robet Dados uległ we wtorek w Grudziądzu wypadkowi 
drogowemu i z ciężkimi obrażeniami przebywa w miejscowym 
szpitalu.
#005894
33-letni Piotr Sękowski (WMKS Płońsk) zdobył srebrny medal 
mistrzostw Europy w supermaratonie. Dystans 100 km we 
francuskiej miejscowości Belves przebiegł w czasie 6:44.28.
#005895
Po sześciu rundach 57. mistrzostw Polski mężczyzn w szachach, 
nadal prowadzi arcymistrz Michał Krasenkow. We wtorek zawodnik 
Polonii Plus GSM Warszawa powiększył swój dorobek do pięciu 
punktów, pokonując klubowego kolegę Bartosza Soćko.
#005896
Zwycięstwem Włocha Paolo Savoldellego zakończył się prolog 
kolarskiego wyścigu Tour de Romandie. Dwa następne miejsca 
zajęli Hiszpanie - Miguel Angel Pena i Inigo Cuesta.
#005897
W hokejowym meczu Łotwa - Białoruś w mistrzostwach świata w 
St. Petersburgu, Aleksandrs Belavskis zdobył dwie bramki dla 
drużyny łotewskiej. Belavskis urodził się na Białorusi.
#005898
Krzysztof Wieczorek z Aeroklubu Krakowskiego wygrał 6. 
Dolnośląski Rajd Dziennikarzy i Pilotów. Partnerem zwycięzcy był 
reporter Radia LOT, Mariusz Kłosowski.
#005899
18-letnia lekkoatletka Zuzana Krejcova, zraniona podczas 
poniedziałkowych zawodów pierwszomajowych na stadionie w 
Turnovie linką i uchwytem młotu, zmarła we wtorek w szpitalu w 
Libercu.
#005900
Brytyjski kierowca Formuły 1, David Coulthard uniknął poważnych
obrażeń podczas katastrofy małego samolotu, która wydarzyła się
we wtorek na lotnisku w Lyonie, a w której zginęli dwaj piloci.
#005901
We wtorek w Berlinie rozpoczął się proces dwóch najwyższych 
działaczy sportowych w NRD, Manfreda Ewalda i Manfreda 
Hoeppnera, oskarżonych o kierowanie systemem dopingu sportowców 
wschodnioniemieckich w latach 70. i 80.
#005902
Lotos Wybrzeże Gdańsk po zwycięstwie nad Radsonem Malma 
Czestochowa umocnił się na prowadzeniu w ekstralidze żuzlowej. 
Na drugie miejsce awansowała Polonia Bydgoszcz.
#005903
Fortuna-Podhale 5:2 i prowadzi w rywalizacji play off 2:0.
#005904
Drugie zwycięstwo odnieśli również hokeiści Stoczniowca Gdańsk, 
rywalizujący z Cracovią Kraków o pozostanie w Polskiej Lidze 
Hokejowej. Gdańszczanie we wtorek pokonali rywali w Krakowie 5:3.
#005905
Natomiast w rywalizacji o brązowy medal mistrzostw Polski, 
między hokeistami SKH Sanok i PZU S.A. KTH Krynica jest wynik 
remisowy 1:1, po wtorkowym zwycięstwie sanoczan 6:5.
#005906
O 1 miejsce: Fortuna-Podhale Nowy Rag - Dwory S.A. Unia SSA 
Oświęcim 2:5 (1:1, 0:1, 1:3). Stan rywalizacji w play off - 2:0 
dla Unii.
#005907
o 7 miejsce: Cracovia Kraków - Stoczniowiec Gdańsk 3:5 (2:2, 
1:2, 0:1). Stan rywalizacji w play off - 2:0 dla Stoczniowca.
#005908
Ciśnienie powoli spada. W czwartek w południe w Warszawie będzie 
1007 hPa. W kraju pogodnie, tylko w dzielnicach południowo-
zachodnich miejscami mogą wystąpić przelotne opady deszczu i 
burze. Cieplej. Temp. maks. od 17 st. na północnym wschodzie do 
23 st. na południowym zachodzie. Wiatr słaby i umiarkowany, 
przeważnie południowo-wschodni.
#005909
Prezydent Aleksander Kwaśniewski powiedział na konferencji 
prasowej w ratuszu w Tarnowie, iż ma "takie poczucie, że 
prognozy wyborcze, wszystkie rankingi wyborcze, badania opinii 
publicznej mogą się sprawdzić w tych wyborach. (...) Nie wiem, 
czy tak będzie, ale - moim zdaniem - to jest możliwe".
Prezydent prowadzi w tych sondażach, choć nie zdeklarował na 
razie udziału w wyborach.
Zdaniem Aleksandra Kwaśniewskiego tym razem będzie kłopot z 
zebraniem 100 tysięcy podpisów potrzebnych kandydatom do startu 
w wyborach, bo kampania "będzie weryfikować poważnych kandydatów 
od niepoważnych". Większość polskich polityków jest już 
powszechnie znana i dlatego "Polacy nie będą szafować swymi 
podpisami".
Pytany o proces, jaki liderzy SLD wytoczyli tygodnikowi 
"Wprost", prezydent powiedział, że zobaczy, czy stawi się do 
sądu jako świadek. "Ja nie uchylam się od świadczenia w tej 
sprawie. Chodzi po prostu o przyjęcie zasady prawnej, która 
będzie w Polsce obowiązywać nie tylko wobec mnie, ale także 
wobec wszystkich następnych prezydentów Rzeczpospolitej".
Zdaniem Aleksandra Kwaśniewskiego należy wybrać takie 
rozwiązanie, by prawo w Polsce było honorowane, a z drugiej 
strony prezydent nie był "zmuszany do świadczenia, bo tak ktoś 
sobie zażyczył".
#005910
Przewodniczący NSZZ "Solidarność" Marian Krzaklewski uważa, że 
możliwe jest zjednoczenie prawicy w wyborach prezydenckich.
Powiedział, że "trzeba rozmawiać z Lechem Wałęsą, z Janem 
Olszewskim". Podkreślił, że część polityków Unii Wolności 
zasygnalizowała także chęć poparcia kandydata AWS. Lider AWS 
podkreślił, że nie będzie namawiał innych kandydatów 
prawicowych, by zrezygnowali na jego korzyść, ale przekonywał 
ich do stworzenia wspólnego, skutecznego programu. "Chodzi o to, 
byśmy nie robili z pierwszej tury wyborów prezydenckich  
prawyborów, bo może się wówczas okazać, że drugiej tury nie 
będzie". Dodał, że w wyborach tych nie chodzi o samo stanowisko, 
bo daje ono stosunkowo mały zakres władzy, ale o wizję Polski. 
Ludzie prawicy, jego zdaniem, powinni kierować się zasadami 
chrześcijańskimi i ich zadaniem powinno być zwalczanie kryzysu 
moralnego. Zaznaczył, że wszyscy politycy AWS mają świadomość, 
że wnioski będą wyciągane przy konstruowaniu list wyborczych 
przed wyborami parlamentarnymi w 2001.
Lider "S" wraz z żoną został w środę zaproszony na obiad do Ojca 
Świętego. Powiedział, że Ojciec Święty był w radosnym nastroju. 
Obiad rozpoczął od słów: "ale mieliśmy ten 3 maja wielki"...
#005911
"Mnie się to nie podoba prywatnie jako Lechowi Wałęsie, ale
jeżdżąc po świecie zauważam, że nie mamy żadnego wyboru, gdyż
wynika to z rozwoju cywilizacyjnego" - powiedział b. prezydent
na konferencji prasowej w Zakopanem pytany, czy popiera 
przystąpienie Polski do UE. 
Według Lecha Wałęsy fakt, że Unia Wolności nie wystawiła swego
kandydata na prezydenta jest błędem. "Mądrzy ludzie mają często 
najgłupsze pomysły" - skomentował.
#005912
Marszałek Sejmu Maciej Płażyński ma największe poparcie wśród 
tych członków Stronnictwa Konserwatywno-Ludowego, którzy 
dotychczas odpowiedzieli na ankietę zarządu Stronnictwa 
dotyczącą m.in. kandydatów w wyborach prezydenckich. O wstępnych 
wynikach ankiety poinformował w czwartek PAP sekretarz generalny 
SKL, Wojciech Arkuszewski. Do zarządu SKL wpłynęło i zostało 
zanalizowanych ok. 1000 odpowiedzi na ankietę, która w 
kwietniu została rozesłana do zarządów i kół terenowych 
Stronnictwa. "Wśród tego tysiąca około dwie trzecie 
odpowiadających wskazało na Macieja Płażyńskiego, trochę głosów 
dostał Andrzej Olechowski, na trzecim miejscu był Marian 
Krzaklewski, a część osób dopisała Jana Marię Rokitę" - 
powiedział Arkuszewski.
Ponadto większość odpowiadających uznała, że SKL nie powinna 
popierać kandydata AWS, jeżeli nie zostanie on wyłoniony w 
drodze prawyborów. Sekretarz generalny SKL podkreślił, że 
dotychczasowe wyniki nie są reprezentatywne, bo władze 
Stronnictwa spodziewają się uzyskać kilka tysięcy odpowiedzi.
W połowie kwietnia zarząd SKL rozesłał do członków Stronnictwa 
ankietę zawierającą dwa pytania:
- Kto powinien reprezentować prawicę w wyborach prezydenckich?
- Jakie szansę mają poszczególni kandydaci na wejście do drugiej 
tury? 
W obu przypadkach przedstawiona została lista tych samych 
nazwisk, spośród których trzeba było dokonać wyboru: Marian 
Krzaklewski, Jan Łopuszański, Janusz Korwin-Mikke, Andrzej 
Olechowski, Jan Olszewski, Maciej Płażyński, Lech Wałęsa. Było 
też miejsce na wpisanie innego nazwiska, a w przypadku drugiego 
pytania możliwość zaznaczenia odpowiedzi: "Uważam, że powinno 
być kilku kandydatów prawicy".
#005913
Zbieranie 100 tys. podpisów potrzebnych do udziału w wyborach 
prezydenckich rozpoczął Jerzy Maksymowicz z Nowego Jorku. 
Zapowiada, że będzie jeździł po Polsce od miasta do miasta, 
organizując spotkania z wyborcami. Maksymowicz rozpoczął 
kampanię w środę we Wrocławiu, jednak udało mu się tam uzyskać 
zaledwie kilkanaście podpisów. Kandydat jest byłym 
wrocławianinem. Z tego miasta emigrował w 1968 roku do USA. 
Oferuje siedmiopunktowy "Program Wyborczy 2000". Zawarł 
w nim m.in. hasła rozwoju budownictwa mieszkaniowego, obniżenia 
podatków, ochrony rolnictwa i poprawy szkolnictwa. Urodził się 1 
stycznia 1932 koło Lwowa. W 1945 osiedlił się we Wrocławiu, 
gdzie zrobił maturę i skończył architekturę na Politechnice 
Wrocławskiej. Ma podwójne obywatelstwo, amerykańskie i polskie.
#005914
SLD skrytykował działaczy PPS za "odwoływanie się do etosu 
Czerwonych Brygad" podczas obchodów 1 Maja w Warszawie. 
Chuligaństwo polityczne stało się także udziałem młodych 
aktywistów PPS - głosi oświadczenie SLD. "Z oburzeniem 
przyjmujemy hasła wznoszone przez członków PPS podczas pochodu w 
Warszawie. Okrzyki +Buzek, ty zmoro, zginiesz jak Aldo Moro+, 
czy odwoływanie się do etosu Czerwonych Brygad nie mieści się w 
konwencji cywilizowanego dyskursu politycznego". "SLD stanowczo 
odcina się od tego typu działań i wzywa statutowe władze PPS do 
zajęcia jednoznacznego stanowiska w tej sprawie".
PPS dołączył do 1-Majowego pochodu SLD i OPZZ w Warszawie. Na 
wspólnym wiecu skandowano m.in. hasło: "A jak nie damy rady 
wezwiemy Czerwone Brygady."
#005915
Rząd Rzeczypospolitej Polskiej wyraził "oburzenie z powodu 
karygodnych incydentów zakłócających powagę Marszu Żywych". Wg 
deputowanego do izraelskiego parlamentu (z ramienia opozycyjnej 
partii Likud) Avrahama Herszona, kilkunastoosobowa grupa polskich 
ekstremistów zaatakowała uczestniczącą w Marszu Żywych młodzież 
żydowską u bram niemieckiego obozu zagłady na Majdanku.
"Ci, którzy was atakują w istocie atakują Polskę, wypowiadając 
wojnę najświętszym wartościom Polaków, obecnym w naszej 
kulturze" - napisał premier Jerzy Buzek w oświadczeniu.
"Niestety wciąż obecni są w Polsce ludzie którzy - wypisawszy na 
swoich sztandarach hasła obrony polskości i chrześcijaństwa - 
czynią wszystko by te wielkie wartości skompromitować i zhańbić. 
To oni posługując się świętymi dla nas wszystkich symbolami 
wystąpili 3 maja przeciwko dzieciom żydowskim w ich drodze do 
Majdanka. To oni wypisali w Lublinie straszne słowa - +Żydzi do 
pieca+" - napisał premier.
#005916
Prezydent Aleksander Kwaśniewski zapowiedział w Dębicy 
na Podkarpaciu jakościowe i ilościowe zmiany w polskiej armii. 
"Polska armia będzie mniejsza na pewno. Pytanie jest, o ile i w
jakich terminach. Nie będzie to jednak radykalna zmiana. Z ponad 
200 tysięcy żołnierzy zmniejszy się o kilkanaście tysięcy". 
Prezydent dodał, że po ponad roku członkostwa Polski w NATO 
polska armia jest lepsza, ale pod względem nowoczesności sprzętu 
wojskowego wymaga wielu zmian.
Aleksander Kwaśniewski odwiedził stacjonujący w Dębicy 3 Pułk 
Saperów im. gen. Jakuba Jasińskiego z okazji piątej rocznicy 
stacjonowania jednostki w tym mieście oraz 120 rocznicy 
stacjonowania w tym mieście garnizonu wojskowego.
#005917
Premier Francji Lionel Jospin zapewnił, że Unia Europejska 
powinna być gotowa na przyjęcie nowych członków do końca 2002 r. 
Zapowiedział to w czasie spotkania w Budapeszcie z szefami 
rządów państw Grupy Wyszehradzkiej, czyli Czech, Polski, 
Słowacji i Węgier.
"Od tego czasu każdy z krajów kandydujących do Unii będzie miał 
prawo wejścia, ale kiedy dokładnie to nastąpi, zależeć będzie 
wyłącznie od przygotowania danego kraju" - powiedział po 
spotkaniu szef Komitetu Integracji Europejskiej, Jacek Saryusz-
Wolski.
#005918
Komisarz Unii Europejskiej do spraw rozszerzenia wezwał Unię, 
aby ustaliła datę zakończenia rokowań członkowskich z 12 
kandydatami, którzy obawiają się, że termin ich przystąpienia do 
UE coraz bardziej się oddala. Powiedział, że byłoby to dla 
krajów kandydujących "mocnym i zachęcającym bodźcem". 
Komisarz wyraził przekonanie, że Unia zgodzi się w końcu przyjąć 
nowych członków w kilku mniejszych grupach. Jedną z nich mogłaby 
stanowić - jego zdaniem - tak zwana czwórka wyszehradzka 
(Polska, Czechy, Węgry i Słowacja), a drugą - kraje bałkańskie. 
Verheugen zapewnił, iż żaden kandydat nie będzie musiał czekać 
dlatego, że inny opieszale dostosowuje się do kryteriów UE. 
#005919
Prezydent-elekt Rosji Władimir Putin podpisał ustawę 
ratyfikującą rosyjsko-amerykański układ rozbrojeniowy START-2, 
który zakłada redukcję arsenałów nuklearnych obu stron. 
Podpisany w roku 1993 układ obliguje Rosję i USA do zmniejszenia 
do roku 2007 liczby ładunków nuklearnych na wszystkich środkach 
przenoszenia do 3.000 dla Rosji i 3.500 dla USA.
Amerykański Senat ratyfikował START-2 jeszcze w 1996 roku.
#005920
Rosyjskie MSZ zarzuciło prezydentowi Czech Vaclavowi Havlowi, że 
kwestionuje integralność terytorialną Rosji oraz próbuje 
uprawiedliwić działalność separatystów i terrorystów 
czeczeńskich. "MSZ Rosji uważa, że w Pradze błędnie ocenia się 
sytuację na Północnym Kaukazie" - napisano w oświadczeniu 
rosyjskiego ministerstwa.
MSZ powołało się na gazetę "Lidove Noviny", która napisała, iż 
podczas spotkania przywódców państw Europy Środkowej w 
Budapeszcie 29 kwietnia tego roku prezydent Czech powiedział, że 
"Czeczenia nie zawsze należała do Rosji i nie należy do niej od 
dość dawna". Według Havla Czeczeńcy sami powinni decydować, czy 
chcą być "częścią tego imperium, czy nie".
#005921
Jugosłowiańska armia ostrzegła opozycję, że nie będzie tolerować 
żadnych gróźb pod adresem prezydenta Slobodana Miloszevicia. W 
bezprecedensowym oświadczeniu odczytanym w państwowej TV 
dowództwo armii napisało, że władze państwowe mają obowiązek 
podjęcia działań przeciwko tym, którzy takie groźby wysuwają.
Wydaje się, że oświadczenie odnosi się do przemówienia lidera 
opozycyjnej Ligi Socjaldemokratów Wojwodiny Nenada Czanaka 
podczas wiecu opozycji, który odbył się w Belgradzie 14 kwietnia. 
Wcześniej był on atakowany przez przedstawicieli najwyższych 
władz za to, że do ponad 100 tysięcy zgromadzonych powiedział, 
iż Miloszević powinien być osądzony i skazany za katastrofalne 
skutki swej polityki. 
#005922
"Ciężko oddychać" - pod takim hasłem w centrum Kijowa odbył się 
marsz protestu grupy ukraińskich dziennikarzy. Blisko 
pięćdziesięciu dziennikarzy w maskach przeciwgazowych 
przemaszerowało przez centrum miasta do gmachu parlamentu.
Przekazali przewodniczącemu parlamentu petycję z prośbą o 
wprowadzenie do systemu prawnego zmian, które ograniczą udział 
sądów w walce przeciwko niezależnym mediom. Chodzi przede 
wszystkim o określenie górnej granicy sumy, której powód może 
zażądać od dziennikarza lub gazety w procesie o zniesławienie.
#005923
We Lwowie nie wyjechały w czwartek rano na trasy tramwaje i 
trolejbusy. Miejscowy zakład energetyczny spełnił zapowiadaną od 
dawna groźbę wyłączenia prądu za długi. Tysiące mieszkańców 
miasta miało przez to problemy z dotarciem do pracy. Nie mieli 
natomiast kłopotów z powrotem do domów, gdyż po południu 
tramwaje i trolejbusy jeździły już normalnie.
#005924
W Niemczech strajkowali w czwartek pracownicy służb publicznych. 
Strajk komunikacji miejskiej utrudnił dojazd do pracy 
dziesiątkom tysięcy osób. Stanęły autobusy, tramwaje i metro w 
Berlinie, Dreźnie, Frankfurcie, Bremie, Hamburgu, Saarbrucken, 
Monachium i innych miastach. Strajkowały też służby oczyszczania 
i zamknięte były przedszkola. 	
Strajk miał charakter ostrzegawczy przed rozpoczynającymi się w 
piątek negocjacjami w sprawie podwyżki płac dla zatrudnionych w  
sektorze publicznym. Pracownicy domagają się, by wyniosła ona 5 
proc.
#005925
W wieku 80 lat zmarł w środę arcybiskup Nowego Jorku, kardynał 
John O'Connor, najwybitniejszy katolicki duchowny w USA, 
niezmiernie popularny i szanowany w Nowym Jorku mimo swych 
konserwatywnych poglądów, kolidujących z liberalizmem 
mieszkańców amerykańskiej stolicy.
Według "New York Times'a" O'Connor był "najpotężniejszym 
rzecznikiem Watykanu w USA". Jak papież, był stanowczym 
konserwatystą w sprawach moralno-obyczajowych - zdecydowanie 
potępiał aborcję, antykoncepcję i homoseksualizm. Jednocześnie 
bardzo aktywnie występował w obronie biednych, piętnując 
nadmierne nierówności społeczne, nawołując do podwyżki płacy 
minimalnej, zwiększenia praw bezdomnych oraz ubogich imigrantów 
w Nowym Jorku.
#005926
Deficyt obrotów bieżących wzrósł w marcu do 1.431 mln USD z 
954 mln USD w lutym - podał wstępne dane Narodowy Bank Polski. 
Według Grzegorza Wójtowicza z Rady Polityki Pieniężnej, deficyt 
obrotów bieżących wzrósł w marcu do 8,3 proc. w relacji do PKB z 
8 proc. PKB po lutym.
#005927
Po opublikowaniu danych o deficycie obrotów bieżących złoty 
osłabł o 10 groszy wobec wtorkowego zamknięcia. Złoty osłabł aż 
o 2,5 proc. w stosunku do dolara i o 0,2 proc. w stosunku do 
euro, osiągając odpowiednio 4,57 i 4,077.
#005928
Według analityków, marcowy deficyt obrotów bieżących jest 
zaskakująco zły, nawet biorąc pod uwagę spłatę odsetek od 
zadłużenia zagranicznego. Jedyną pozytywną tendencją jest 
ożywienie w eksporcie, które uratowało w czwartek złotego od 
dramatycznego osłabienia.
"Jest to zaskakująco zły wynik. Nasze oczekiwania sprzed pół 
roku, że IV kwartał 1999 roku, a szczególnie I kwartał 2000 roku 
przyniosą wyraźną poprawę w bilansie płatniczym, zdecydowanie 
się nie sprawdzają" - powiedział PAP  Tadeusz Chrościcki, główny 
analityk Rządowego Centrum Studiów Strategicznych.
Deficyt obrotów bieżących wzrósł w marcu do 8,3 proc. w relacji 
do PKB z 8 proc. PKB po lutym - powiedział Grzegorz Wójtowicz, 
członek RPP. Jego zdaniem do wysokiego poziomu marcowego 
deficytu obrotów bieżących przyczyniła się spłata odsetek od 
zadłużenia zagranicznego. W marcu tego roku zapłacone odsetki od 
zobowiązań wobec Klubu Paryskiego wyniosły 248 mln USD.
"Mniej więcej 70 proc. pogorszenia deficytu w stosunku do 
lutego zostało spowodowane przez zwiększone wypłaty z pozycji 
dochody" - powiedział Wójtowicz. Ujemne saldo pozycji dochody 
wyniosło w marcu 340 mln USD, podczas gdy w lutym saldo tej 
pozycji było dodatnie i wyniosło 19 mln USD.  
Wójtowicz za pozytywną tendencję uznał ożywienie w eksporcie.
Wpływy z eksportu w marcu wyniosły 2.374 mln USD, wobec 2.398 
mln USD w lutym 1999 roku i 2.038 mln USD w lutym 2000 roku.
Chrościcki nie jest takim optymistą, jeżeli chodzi o eksport.
Jego zdaniem, z danych o bilansie płatniczym za pierwsze 
trzy miesiące 2000 roku wynika, że polski eksport ciągle nie może 
uzyskać poziomu z 1999 roku. Od początku roku wpływy z eksportu 
zmniejszyły się w porównaniu do 1999 roku o prawie 10 proc.
"Gdybyśmy chcieli osiągnąć planowane na ten rok 14 proc. wzrostu 
eksportu, to w pozostałych do końca roku trzech kwartałach 
eksport musiałby wzrosnąć o 23 proc., a to nie jest realne. 
Sukcesem będzie, jeżeli w skali roku uzyskamy podobny poziom 
eksportu jak w 1999 roku".
Analitycy prognozują na ten rok deficyt obrotów bieżących w 
granicach od 7 do 10 proc. PKB, a wzrost PKB na 5,0-5,2 proc.
Przed tygodniem Hanna Gronkiewicz-Waltz, prezes Narodowego Banku 
Polskiego, powiedziała PAP, że jest szansa, aby deficyt obrotów 
bieżących w tym roku był mniejszy niż 8 proc. PKB.
#005929
Od piątku Polski Koncern Naftowy Orlen podnosi ceny hurtowe 
benzyn o 90 zł na tonie, a oleju napędowego letniego - o 40 zł 
na tonie. W sprzedaży detalicznej benzyna zdrożeje o 9 groszy na 
litrze, a olej napędowy - o 4 gr na litrze.
#005930
Od niedzieli Rafineria Gdańska podnosi ceny benzyny o 100 
zł na tonie, a oleju napędowego - o 40 zł na tonie.
#005931
Podczas sesji Giełdy Papierów Wartościowych spadł kurs akcji 
95 spółek, 83 wzrósł, a 43 nie zmienił się, w tym na rynku NFI 
spadła cena akcji sześciu funduszy, czterech wzrosła i czterech 
nie zmieniła się. Indeks rynku podstawowego WIG spadł o 0,1 
proc. do 19.615,9 pkt.
#005932
Ostatnia wartość WIG 20 podczas czwartkowych notowań ciągłych 
wyniosła 2.000,8 pkt. i była o 0,3 proc. niższa niż podczas 
fixingu. Na otwarcie sesji WIG 20 wynosił 2.029,1 pkt. i był 
wyższy o 0,7 proc. niż podczas fixingu.
#005933
Najbliższe notowania na warszawskiej giełdzie będą uwarunkowane 
danymi dotyczącymi obrotów bieżących. W przypadku pozytywnych 
danych powinien wystąpić krótkoterminowy wzrost WIG - uważa 
Piotr Bogusz, analityk DM BOŚ. "Jednak w dalszym ciągu 
ewentualny wzrost nie stanowiłby dla mnie zakończenia tendencji 
spadkowej, z jaką mamy do czynienia od końca marca" - powiedział 
Bogusz. Analityk przypomniał, że ruchy indeksów giełd 
amerykańskich i europejskich charakteryzują się dużą 
zmiennością, a tym samym wiążą się też z dużym ryzykiem 
inwestycji w akcje. "Pojawiające się analizy zachodnich banków 
inwestycyjnych wskazujące na tzw. ucieczkę od ryzyka oraz 
zwiększający się deficyt obrotów bieżących, mogące sięgnąć nawet 
9 proc. PKB, zdecydowanie każą zachować dużą ostrożność 
inwestycyjną, mimo ewentualnej krótkookresowej tendencji 
wzrostowej" - uznał Bogusz. W czwartek rynek zachował się 
słabiej niż wskazywały na to notowania ciągłe sesji piątkowej. 
Zdaniem Bogusza, stało się tak głównie za sprawą korekty 
indeksów na rynku amerykańskim na początku tygodnia oraz 
oczekiwanymi na godzinę 14.00 danymi dotyczącymi deficytu 
obrotów bieżących. "Zaskakująco nisko notowane były, poza Agorą 
i Elektrimem, spółki sektora teleinformatycznego. Ich notowania 
były niższe średnio o 5 proc. od notowań piątkowych".
#005934
W czwartek indeks giełdy nowojorskiej Dow Jones obniżył się o 
67,01 punktu i osiągnął wartość 10 413,12 punktu. Indeks Nasdaq 
wzrósł o 13,23 punktu do poziomu  3 720,54 punktu.
#005935
Decyzja o przyłączeniu się warszawskiej giełdy do któregoś z 
kształtujących się rynków europejskich zostanie podjęta 
najwcześniej w 2002 roku - zapowiedział prezes giełdy Wiesław 
Rozłucki.
#005936
Zasada SA otrzymała decyzję Komisji Papierów Wartościowych i 
Giełd o wycofaniu akcji spółki z publicznego obrotu. Decyzja 
wejdzie w życie po upływie 14 dni od jej doręczenia - 
poinformowała spółka. 18 listopada zeszłego roku Nadzwyczajne 
Walne Zgromadzenie Akcjonariuszy Zasady podjęło decyzję o 
wycofaniu akcji spółki z publicznego obrotu.
W 1999 roku spółka osiągnęła przychody ze sprzedaży w wysokości 
251 mln zł, a jej zysk netto wyniósł 5,5 mln zł.
#005937
Wprowadzenie na giełdę 25-30 proc. akcji Południowego 
Koncernu Energetycznego SA, tworzonego przez pięć elektrowni ze 
Śląska i Małopolski, to obecnie najbardziej prawdopodobna forma 
jego prywatyzacji.
#005938
Procedura prywatyzacji Górnośląskiego Zakładu 
Elektroenergetycznego SA w Gliwicach zakończy się w trzecim lub 
czwartym kwartale roku.
#005939
Spór o eksport polskiego węgla do Wielkiej Brytanii po cenach 
uznawanych przez brytyjskich producentów za dumpingowe został 
zażegnany - uważają przedstawiciele Węglokoksu SA, którego 
dotyczyły brytyjskie oskarżenia. Na załagodzenie stanowiska 
Brytyjczyków wpływ miały - w ocenie Węglokoksu - trzy czynniki: 
dobrowolne ograniczenie przez Węglokoks eksportu do Wielkiej 
Brytanii o połowę, wzrost europejskiego rynku węgla w ostatnich 
miesiącach oraz szansa na dotacje z brytyjskiego budżetu dla 
rodzimych producentów.
#005940
Firma BP Poland wybuduje w tym roku w Polsce 30-40 nowych 
stacji benzynowych - poinformowała PAP Dorota Adamska z działu 
PR firmy.
#005941
Amerykański koncern samochodowy Ford Motor nie wykluczył w 
czwartek możliwości zawarcia strategicznego porozumienia z 
południowokoreańską firmą Hyundai, aby wspólnie przejąć 
przeżywającego kłopoty finansowe Daewoo Motor.
#005942
Ford Motor Co chce rozszerzyć obecność Daewoo Motor Co na 
rynkach w Azji i Europie Wschodniej, jeśli wygra przetarg na 
nabycie koreańskiego koncernu motoryzacyjnego - poinformował 
wiceprezes zarządu Forda Wayne Booker. 
#005943
Ponad 600 eksponatów związanych z historią Zamku Królewskiego na 
Wawelu i tysiącleciem Biskupstwa Krakowskiego można oglądać od 
piątku na wielkiej wystawie jubileuszowej "Wawel 1000-2000".
Ekspozycja składa się z trzech części poświęconych kulturze
artystycznej dworu królewskiego, katedrze i skarbom 
Archidiecezji Krakowskiej. Eksponaty wypożyczono z ponad 20 
polskich muzeów, bibliotek i kościołów oraz z 10 instytucji 
zagranicznych, m.in. z muzeów w Amsterdamie, Dreźnie, Londynie, 
Monachium, Sztokholmie i Wiedniu.
Po raz pierwszy publiczność będzie mogła zobaczyć włócznię św.
Maurycego podarowaną podczas Zjazdu Gnieźnieńskiego przez
cesarza Ottona III Bolesławowi Chrobremu. Pierwszy raz 
wystawiono także wyposażenie Kaplicy Zygmuntowskiej i królewskie 
modlitewniki.
#005944
Niedzielny koncert wiolonczelisty Tomasza Strahla i Kwartetu 
Wilanów na Zamku Królewskim w Warszawie zainauguruje XIV 
Warszawskie Spotkania Muzyczne. Ideą imprezy jest połączenie 
muzyki współczesnej z dawną.
#005945
Skrzypek Kuba Jakowicz oraz Orkiestra Filharmonii Białostockiej 
pod batutą Marcina Nałęcz-Niesiołowskiego wystąpią w sobotę w 
warszawskiej Akademii Muzycznej.
#005946
XXXV Międzynarodowy Festiwal "Jazz nad Odrą" rozpoczyna się w 
czwartek we Wrocławiu. Potrwa dwa dni.
#005947
28 filmów - klasykę kina polskiego i światowego - będą mogli 
oglądać w Katowicach od soboty kinomani podczas III Festiwalu 
Filmów Kultowych. W programie imprezy znalazły się filmy takich
reżyserów jak Stanisław Bareja, David Lynch, Roman Polański,
Ridley Scott, Krysztof Kieślowski, Milos Forman, Andrzej Wajda,
Jim Jarmusch.
#005948
Przez cały maj na 400 bilboardach w 18 największych miastach 
Polski będzie eksponowany plakat Joanny Rajkowskiej "Satysfakcja 
gwarantowana". To już 9 projekt poznańskiej Zewnętrznej Galerii AMS.
#005949
Izraelski teatr The Givzozet Royalty z Jerozolimy ze sztuką 
"Kabaret Givzozet" otrzymał nagrodę Grand Prix na XIX 
Międzynarodowym Festiwalu Sztuki Lalkarskiej, który zakończył 
się w czwartek w Bielsku-Białej. Główną nagrodę - statuetkę oraz 
5 tys. USD - przyznawała festiwalowa publiczność.
#005950
Doroczną nagrodę literacką ufundowaną przez rosyjskiego noblistę 
Aleksandra Sołżenicyna otrzymał w Moskwie prozaik Walentin 
Rasputin.
#005951
W ciągu najbliższych tygodni Słońce i sześć planet ustawiać się 
będą w jednej linii. W jednym rzędzie ze Słońcem znajdą się - 
poza Ziemią - kolejno Jowisz, Merkury, Saturn, Wenus, Mars i 
ponownie Merkury. 
#005952
"Jest to tylko ciekawostka astronomiczna, która nie ma żadnego 
wpływu na nasze ziemskie życie" - powiedział PAP dr Tomasz Kwast 
z Obserwatorium Astronomicznego Uniwersytetu Warszawskiego. 
Seria tzw. złączeń planet ze Słońcem wystąpi od 8 maja do 6 
lipca. Na jednej linii z Ziemią i Słońcem 8 maja znajdzie się 
Jowisz, 9 maja - Merkury, 10 maja - Saturn,  11 czerwca  - 
Wenus, 1 lipca - Mars i 6 lipca ponownie Merkury.
Kiedyś takie zjawiska wykorzystywano w astronomii do weryfikacji 
teorii ruchu planet i sprawdzania prawidłowości obliczeń. Dziś 
nie ma to już znaczenia, bo są doskonalsze metody - dodał Kwast.
#005953
W Lublinie wręczono nagrody naukowe im. Ireny i Franciszka 
Skowyrów za prace dotyczące problematyki polonijnej oraz wkładu 
Kościoła w rozwój kultury narodowej. Laureatem I nagrody został 
prof. Edward Olszewski za książki "Polacy w Skandynawii" i 
"Emigracja polska w Danii 1893-1993".
#005954
W centrum medycznym St. Elizabeth w Bostonie zmarł chory na 
serce pacjent poddany eksperymentalnej kuracji genetycznej. W 
eksperymencie pacjentom z zablokowanymi naczyniami sercowymi 
wstrzykiwano bezpośrednio do serca gen wytwarzający substancję 
V.E.G.F (Vascular endothelial growth factor), powodującą wzrost 
naczyń krwionośnych. Nie jest jasne, czy sama kuracja była 
przyczyną śmierci.
#005955
Amerykański radioteleskop kosmiczny Hubble'a wykrył ślady 
wodoru, który powstał w okresie narodzin wszechświata, a 
następnie rozproszył się w przestrzeni międzygwiezdnej.
#005956
Komputery w Azji i Europie atakuje rozsyłany pocztą internetową 
(e-mail) wirus z miłosnym wyznaniem. Pozbawia on internautów 
dostępu do ich elektronicznej poczty.
Wirus pojawił się najpierw w Hongkongu, atakując zwłaszcza 
instytucje finansowe i media. Stamtąd wirus, pochodzący 
najprawdopodobniej z Filipin, wyruszył na podbój Azji i Europy.
W Danii wirus zaatakował m.in. parlament i telewizję TV2. 
Ucierpiały i pozostałe kraje skandynawskie, a także Niemcy, 
Szwajcaria i Wielka Brytania, gdzie m.in. dostępu do poczty 
elektronicznej zostali pobawieni parlamentarzyści. W USA wirus 
sparaliżował pocztę elektroniczną członków Kongresu.
Wirus jest zakamuflowany jako e-mail z wyznaniem "I love you" 
i informacją, że zawiera załącznik (attachment). Otwarcie 
załącznika powoduje uaktywnienie wirusa, który przejmuje 
kontrolę nad programem do obsługi e-maila i sam się rozsyła do 
kolejnych ofiar, powodując przeciążenie systemu. 
#005957
Prokuratura skierowała do Sądu Rejonowego w Kielcach akt 
oskarżenia przeciwko 27-letniemu Andrzejowi N., podejrzanemu o 
rozpowszechnienie za pośrednictwem Internetu antysemickiej 
korespondencji do Radia Szalom.
#005958
Coraz większa liczba brytyjskich pracodawców podgląda 
elektroniczną pocztę swoich pracowników z obawy przed 
odpowiedzialnością prawną na wypadek, gdyby zawierała treści 
rasistowskie lub obraźliwe dla kobiet. 
#005959
Warszawski sąd umorzył z powodu znikomej szkodliwości społecznej 
sprawę redakcji Super Expressu. Dziennik w ramach prowokacji 
dziennikarskiej kupił od policjanta ładunki wybuchowe. Szefów 
gazety oskarżono potem o ich przechowywanie.
"Mamy wystarczającą liczbę przestępców, których trzeba ścigać, 
więc niezrozumiałe byłoby ściganie tych dziennikarzy" - 
uzasadnił nieprawomocny jeszcze wyrok sędzia Grzegorz 
Czerwiński. 
W 1996 r. dziennikarze Super Expressu za zgodą swych 
przełożonych kupili od policyjnych antyterrorystów z 
warszawskiego Okęcia sześć 75-gramowych kostek trotylu ze 
spłonkami i lontami. Chcieli w ten sposób udowodnić, że łatwo 
można kupić takie ładunki wybuchowe. Mieli zamiar zorganizować  
konferencję prasową i oddać kupiony materiał przedstawicielom 
policji. Trotyl spoczywał zamknięty w redakcyjnym sejfie. Do 
konferencji nie doszło, bowiem w redakcji Super Expressu zjawiła 
się brygada antyterrorystyczna, która odebrała niebezpieczne 
ładunki. Ówczesne kierownictwo gazety - Grzegorz Lindenberg i 
Urszula Imienińska - zostali oskarżeni o sprowadzenie 
powszechnego niebezpieczeństwa dla zdrowia i życia poprzez 
nielegalne przechowywanie materiałów wybuchowych. 
#005960
Okręgowa Rada Adwokacka w Katowicach wszczęła postępowanie 
dyscyplinarne w sprawie wypowiedzi mec. Andrzeja Ryszki - 
obrońcy w procesie policjantów oskarżonych o spowodowanie 
śmierci Michała Filipka i pobicie jego brata Pawła. Ryszka 
powiedział dziennikarzom m.in., że Paweł i Michał "sami się o to 
prosili", że "to oni zaatakowali policjantów". 
#005961
Białostocka prokuratura wszczęła śledztwo w sprawie 
przetrzymywania przez rodziców w nieludzkich warunkach 38-
letniej kobiety we wsi Podozierany koło Gródka w województwie 
podlaskim. Grozi za to nawet 10 lat więzienia, ale na razie 
nikomu nie postawiono zarzutów.
#005962
Pod zarzutem bestialskiego skatowania do nieprzytomności psa 
swej sąsiadki stanie przed żywieckim Sądem Rejonowym 38-letni 
mieszkaniec Rychwałdka (woj. śląskie).
#005963
Łódzka policja zatrzymała dwóch młodych mężczyzn podejrzewanych 
o podpalenie w nocy ze środy na czwartek 10 samochodów. Cztery 
auta spłonęły doszczętnie. 
#005964
Dopiero o pierwszej po południu dzwonią dzwony na modlitwę Anioł 
Pański w położonym w południowych Czechach Rzimovie. Proboszcz 
miejscowej parafii - mimo zaleceń gminy i starostwa powiatowego -
nie chce uznać zmiany czasu na letni.
Ojciec Filip uważa, że południe, a więc i południowe dzwony 
wzywające do modlitwy "u chrześcijan zawsze zależały od pozycji 
Słońca, a nie od urzędniczych decyzji". 
Wyjaśnień tych nie chcą uznać przedstawiciele władz gminy.  
"Południowe dzwony były w lecie zawsze sygnałem wzywającym z 
pola, znad wody czy z lasu na obiad" - oświadczył starosta 
Rzimova Vladimir Koupal. "Jeśli z powodu czasu letniego ludzie 
muszą wstawać o godzinę wcześniej, to południa nie mogą mieć o 
godzinę później" - dodał. 
"Ani w postanowieniach Soboru Watykańskiego II, ani w 
wystąpieniach papieża nie natknąłem się nawet na najmniejszą 
wzmiankę o czasie letnim" - przyznał dyrektor wydziału prasowego 
Episkopatu Czech Stanislav Kosik. Jego zdaniem, jeśli rzimovsky 
spór nie zostanie załatwiony polubownie, jego strony będą 
musiały się zwrócić o ostateczną wykładnię do watykańskiej 
Kongregacji ds. Nauki Wiary. 
#005965
Nominacje na wyższe stopnie, odznaczenia oraz składanie wieńców 
towarzyszyło w czwartek obchodom Dnia Strażaka. 4 maja 
przypadało święto patrona strażaków - św. Floriana.
#005966
W lasach katastrofalne zagrożenie pożarowe. W całej Polsce 
obowiązuje najwyższy - trzeci stopień zagrożenia pożarowego. W 
środę wybuchła rekordowa liczba 262 pożarów lasów - podał  
Instytut Badawczy Leśnictwa.
#005967
Pierwszy w Polsce dodatek do gazety codziennej pisany alfabetem 
Braille'a ukazał się w czwartek z wydaniem codziennym "Gazety 
Olsztyńskiej". 
#005968
"New Yorker" został czasopismem najwyżej uhonorowanym w tym roku 
przez Amerykańskie Stowarzyszenie Wydawców Magazynów. Tygodnik 
otrzymał nagrody za ogólnie doskonały poziom, w dziedzinie 
beletrystki oraz prezentowania interesu publicznego.
#005969
Laura Bush, żona gubernatora Teksasu i kandydata republikanów w 
listopadowych wyborach prezydenckich George W.Busha, spowodowała 
w 1963 r. wypadek drogowy, w którym zginęła jedna osoba - 
stwierdza raport policyjny.
#005970
Po ośmiu rundach 57. mistrzostw Polski mężczyzn w szachach 
rozgrywanych w Płocku, na czołowych pozycjach klasyfikacji nie 
zaszły zmiany. Nadal prowadzi Michał Krasenkow wyprzedzając o 
pół punktu Tomasza Markowskiego.
#005971
Czwarty finałowy mecz mistrzostw Polski koszykarzy: Anwil 
Włocławek - Zepter Śląsk Wrocław 70:71  Stan rywalizacji 3:1 dla 
Zeptera. Po raz pierwszy w tegorocznej rywalizacji finałowej 
o mistrzostwo Polski koszykarzy dogrywka musiała rozstrzygać losy 
meczu. Kolejne spotkanie odbędzie się w niedzielę we Wrocławiu.
W przypadku kolejnego zwycięstwa Zepter obroni tytuł.
#005972
Hokeiści Szwecji i Słowacji po czwartkowych meczach wygrali 
odpowiednio grupę A i grupę B. Szwedzi gładko ograli 7:0 
Białoruś i do 1/8 finału awansowali bez straty punktu. Z kolei 
Słowacy do ostatnich sekund musieli toczyć zacięty bój z 
Finlandią. Cierpliwość została nagrodzona, gdyż Słowacy bramkę 
na wagę remisu 2:2 zdobyli 61 s przed końcem meczu.
#005973
W najbliższy piątek w Hanowerze rozpocznie się 53. Wyścig 
Pokoju. Wystartują w nim po raz pierwszy aż cztery polskie 
zespoły zawodowe - Mróz Supradyn, MAT Ceresit, Atlas Lukullus i 
Legia Bazyliszek.
#005974
David Coulthard weźmie w piątek udział w treningu przed Grand 
Prix Hiszpanii. We wtorek 29-letni kierowca wyszedł bez 
większych obrażeń z katastrofy samolotowej, w której zginęli 
dwaj członkowie załogi.
#005975
Piłkarzom Wisły Kraków po raz pierwszy od sześciu meczów udało 
się pokonać, 2:1, Hoop Polonię Warszawa. W drugim półfinale 
Pucharu Polski Amica Wronki, obrończyni trofeum, wygrała z 
drugoligowcem RKS FAMEG Radomsko 5:3.
#005976
Albin Mikulski zastąpi Adama Topolskiego na stanowisku trenera 
pierwszoligowej drużyny piłkarskiej Petro Płock. Topolski 
zrezygnował ze swej funkcji, prawdopodobnie ze względów 
zdrowotnych - dowiedziała się nieoficjalnie PAP.
#005977
Sensacyjnie zakończył się w czwartek pojedynek drugiej rundy 
tenisowego turnieju w Palma de Mallorca (pula nagród 500 tys. 
dolarów). Argentyńczyk Juan Ignacio Chela wyeliminował Rosjanina 
Jewgienija Kafielnikowa.
#005978
Węgry zapowiedziały w czwartek zmniejszenie liczby klubów w 
piłkarskiej pierwszej lidze i podzielenie jej na dwie grupy, 
próbując w ten sposób ożywić i "uzdrowić" rozgrywki przyszłego 
sezonu.
#005979
Bernard Tapie, były prezes i właściciel piłkarskiego klubu 
Olympique Marsylia, nieobecny w futbolu od 1993 r. jest gotów do 
powrotu do piłki nożnej. Tapie wsławił się skandalem dotyczącym 
kupna meczu.
#005980
W 46. turnieju "O Szablę Wołodyjowskiego" weźmie udział ponad 
90 szermierzy z 17 krajów świata. W zawodach rozpoczynających 
się w sobotę w Warszawie wystartuje lider klasyfikacji Grand 
Prix, Stanisław Pozdniakow z Rosji.
#005981
W rozpoczynającym się w poniedziałek na kortach Warszawianki 
turnieju tenisowym Warsaw Cup by Heros wystąpi dwadzieścia 
zawodniczek z pierwszej setki rankingu WTA, m.in. Jelena 
Lichowcewa, Kristina Brandi i Patricia Wartusch.
#005982
Marco Pantani, popularny kolarz zawodowy włoskiej grupy 
Mercatone Uno, oświadczył w czwartek w Ferrarze, że nie 
wystartuje w tegorocznym wyścigu Giro D'Italia, rozpoczynającym 
się 13 maja w Rzymie.
#005983
Asekuracja Warszawa z Ireneuszem Kłosem i Maciejem Jaroszem 
zdobyła w Olsztynie mistrzostwo Polski siatkarskich oldbojów. 
Zespół prowadził Stanisław Gościniak.
#005984
Londyński Arsenal wygrał w kwietniu wszystkie mecze na arenie 
krajowej oraz zagranicznej i został drużyną miesiąca, awansując 
z 28. na 12. miejsce rankingu Międzynarodowej Federacji 
Historyków i Statystyków Futbolu (IFFHS).
Liderem jest nadal Manchester United, wyprzedzając Lazio i 
Barcelonę. Legia Daewoo Warszawa plasuje się w rankingu najwyżej 
spośród polskich klubów zajmując 135. pozycję.
#005985
Polska znajduje się pod wpływem wyżu z centrum w rejonie Zatoki 
Gdańskiej. Ciśnienie nie zmienia się. W piątek w południe w 
Warszawie - 1008 hPa. Zachmurzenie małe i umiarkowane. Temp. 
maks. od 16 st. na Wybrzeżu do 24 st. na Śląsku. Wiatr słaby.
W sobotę nadal pogodnie.
#005986
Wiceminister spraw zagranicznych Jerzy Kranz ocenia, że możliwe 
jest pod koniec roku rozpoczęcie wypłat odszkodowań za pracę 
przymusową w Austrii - równolegle do wypłat odszkodowań przez 
Niemcy. W piątek w Warszawie polscy negocjatorzy spotkali się z 
przedstawicielami Rosji, Ukrainy, Białorusi i Czech w sprawie 
odszkodowań, by m.in. ustalić wspólne stanowisko wobec 
niemieckiego projektu ustawy o powołaniu fundacji "Pamięć, 
Odpowiedzialność, Przyszłość", która ma zarządzać kwotą 10 mld 
marek, przeznaczonych przez Niemcy na odszkodowania. Wg 
wiceministra spraw zagranicznych, Polska oczekuje, iż byli 
robotnicy z Austrii otrzymają podobne odszkodowania jak osoby 
zmuszane do pracy na rzecz III Rzeszy, czyli ok. 15 tys. marek 
za pracę niewolniczą i ok. 5 tys. marek za pracę przymusową. 
#005987
Heroldem "dobrej, ważnej dla nas" nowiny - poparcia przez USA 
polskich aspiracji do NATO - określił kończącego misję w 
Warszawie ambasadora USA Daniela Frieda szef polskiej dyplomacji 
Bronisław Geremek. W piątek Geremek odznaczył ambasadora 
Frieda Krzyżem Komandorskim z Gwiazdą Orderu Zasługi RP.
#005988
72 proc. spośród osób, które zadeklarowały udział w referendum w 
sprawie integracji z Unią Europejską, opowiedziało się za 
przystąpieniem Polski do UE - wynika z kwietniowego sondażu 
OBOP. Przeciw integracji było 17 proc. ankietowanych chcących 
głosować, a 11 proc. nie miało na ten temat zdania. Z sondażu 
wynika, że przystąpienie do UE poparliby przede wszystkim ludzie 
młodzi, mieszkańcy największych miast  i osoby o centroprawicowch 
83 proc.) i prawicowych poglądach politycznych (77 proc.). 
Integracja największym poparciem cieszy się wśród zwolenników 
Unii Wolności (97 proc.), AWS (81 proc.) i SLD (72 proc.). 
#005989
Lech Wałęsa zapowiedział w Katowicach, że bez względu na ilość 
kandydatów po prawej stronie sceny politycznej nie wycofa się z 
kandydowania w wyborach prezydenckich. "Jeśli chodzi o moje 
wycofanie, nie ma takiej możliwości. Cieszę się, że jest dość 
dużo kandydatów. Nie rozmawiamy ze społeczeństwem dobrze, z 
mediów są tylko informacje, a nie ma bezpośrednich rozmów. 
Dlatego pierwsza tura będzie taką wielką rozmową Polaków" - 
powiedział PAP Wałęsa. 
#005990
Kandydat na prezydenta, prezes PSL Jarosław Kalinowski przyznał, 
że Henryk Goryszewski jest w jego sztabie wyborczym i wejdzie do 
klubu parlamentarnego PSL. "Pan Henryk Goryszewski nie jest 
członkiem PSL i z tego co wiem, członkiem PSL nie będzie. 
Natomiast prawdą jest, co pisze prasa, że jest on w sztabie 
wyborczym, jest w komitecie wyborczym - moim" - mówił Kalinowski 
w piątek w radiu Zet. 
Stefan Niesiołowski (AWS-ZChN) powiedział PAP, że Zjednoczenie, 
macierzysta partia Goryszewskiego, nic nie wie o jego udziale
w komitecie Kalinowskiego. 
#005991
Marszałek woj. śląskiego Jan Olbrycht będzie przewodniczącym 
stałej polskiej delegacji do Kongresu Władz Lokalnych i 
Regionalnych Rady Europy w Strasburgu - reprezentanta samorządu w 
Radzie. Kadencja delegacji trwa dwa lata. Rzecznik marszałka 
Adam Warzecha poinformował, że kandydaturę Olbrychta na szefa 
delegacji uzgodniły ogólnopolskie organizacje samorządowe. 
Kongres Władz Lokalnych i Regionalnych Rady Europy reprezentuje
samorządy krajów-członków Rady. Wspomaga współpracę pomiędzy 
samorządami krajów członkowskich Rady Europy. Zajmuje się też
budowaniem współpracy transgranicznej.
#005992
Zakładowa "Solidarność" z Telewizji Polskiej SA "z zadowoleniem" 
przyjęła odejście z zarządu TVP Waltera Chełstowskiego, który 
był - zdaniem związkowców - "ojcem" reform niszczących ich 
firmę. Chełstowski, desygnowany do zarządu TVP przez Unię 
Wolności wypowiedział kontrakt. W wypowiedzi dla piątkowej 
"Rzeczpospolitej" decyzje o odejściu uzasadnił sytuacją, w 
jakiej się znalazł po uchwaleniu przez Sejm ustawy 
ograniczającej tzw. "kominy płacowe" w spółkach skarbu państwa. 
Uznał, że "zbyt szanuje swój dorobek zawodowy by móc działać w 
warunkach tej ustawy", która "uwłacza mnie jako menadżerowi, 
szkodzi nie tylko telewizji, ale wszystkim dużym i dobrze 
działającym przedsiębiorstwom państwowym".
#005993
Młodzieżówka KPN-O oczekuje, że prokuratura zajmie się hasłami 
skandowanymi przez działaczy PPS na 1-Majowym pochodzie. Wg 
stowarzyszenia "Młodzi Konfederaci" treść haseł naruszyła Kodeks 
karny. Szef Młodych Konfederatów Paweł Czyż zwrócił się do 
minister sprawiedliwości Hanny Suchockiej, by przygotowała 
wniosek do warszawskiej Prokuratury Okręgowej w tej sprawie. 
Czyż powiedział PAP, że chodzi przede wszystkim o skandowane 
przez PPS-owców podczas pochodu 1 Maja hasła "Buzek, ty zmoro, 
zginiesz jak Aldo Moro" oraz "A jak nie damy rady, wezwiemy 
Czerwone Brygady". W ocenie Czyża naruszają one prawo, bo są 
"nawoływaniem do morderstwa".
#005994
Związek Zawodowy Rolnictwa "Samoobrona" złożył w Trybunale 
Konstytucyjnym w Warszawie skargę dotyczącą zasad prywatyzacji 
zakładów tytoniowych. "Samoobrona" uważa, że niekonstytucyjne są 
przepisy ograniczające do pięciu lat okres, z którego można 
wykazać dostawy tytoniu dla zakładów tytoniowych.
Przed Trybunałem wraz z Andrzejem Lepperem, który składał skargę
zebrało się ok. 30 plantatorów tytoniu z okolic Augustowa. 
Ich zdaniem problem dotyczy około 3 tys. rolników w ich regionie.
#005995
300 tys. złotych tytułem zadośćuczynienia za doznaną krzywdę 
oraz 500 tys. zł odszkodowania żąda od Skarbu Państwa Witold 
Litwa z Krakowa. W piątek w Sądzie Okręgowym w Krakowie złożył 
prywatny akt oskarżenia w tej sprawie. W kwietniu Litwa wygrał 
sprawę przeciw Polsce przed Europejskim Trybunałem Praw 
Człowieka w Strasburgu.
#005996
Premier Jerzy Buzek uważa, że Polska musi ożywić współpracę 
gospodarczą z Marokiem. W piątek premier skończył dwudniową 
wizytę w Królestwie Maroka. 
"Najważniejsza dziś jest współpraca gospodarcza" - powiedział 
premier po spotkaniu z szefem marokańskiego rządu Abd er-
Rahmanem Jusufim. Powiedział również, że Polska jest już 
przygotowana do podpisania umów handlowych z Marokiem, m.in. na 
dostawę wagonów i urządzeń kolejowych, a także na remont 
marokańskich statków w polskich stoczniach. 
W czasie spotkania szefowie rządów podkreślili podobieństwo 
między obu krajami, w tym głównie europejskie aspiracje. 
Maroko od dwóch miesięcy jest krajem stowarzyszonym z Unią 
Europejską, jednak władze tego kraju dążą do bardziej 
uprzywilejowanego statusu.
#005997
Przed końcem maja w Czeczenii zostaną wprowadzone bezpośrednie 
rządy federalne, a nie bezpośrednie rządy prezydenckie - 
sprecyzował wicepremier Federacji Rosyjskiej Nikołaj Koszman. 
Powiedział, że na terenie Czeczenii zostaną stworzone 
administracje terytorialne, w których będzie działać po 2-3 
przedstawicieli ministerstw i resortów federalnych. 
Wg wicepremiera, 20 sierpnia w Czeczenii odbędą się wybory do 
Dumy Państwowej. Wybory prezydenta tej republiki odbędą się zaś 
"nie wcześniej niż w końcu 2001 lub na początku 2002." 
Wg sekretarza prezydenckiej Rady Bezpieczeństwa Siergieja 
Iwanowa projekt ustawy o stanie wyjątkowym, na podstawie której 
można wprowadzić rządy bezpośrednie w Czeczenii, jest już 
uzgadniany przez rząd i w najbliższym czasie zostanie 
przedstawiony do zatwierdzenia przez Dumę. 
#005998
Szef Rady Europy (RE) dał jasno do zrozumienia, że Rosja nie 
zostanie wykluczona z Rady 11 maja w Strasburgu, gdzie mają się 
spotkać ministrowie spraw zagranicznych RE.
Zawieszenie członkostwa Rosji w Radzie za łamanie praw człowieka 
w Czeczenii zalecało Zgromadzenie Parlamentarne Rady Europy.
Przebywający z wizytą w Waszyngtonie sekretarz generalny 
stojącej na straży praw człowieka Rady Walter Schwimmer 
oświadczył na konferencji prasowej, że nie może przewidzieć 
wyników spotkania w Strasburgu szefów dyplomacji państw 
członkowskich Rady, lecz Komitet Ministrów Rady ani nie odrzuci, 
ani nie zaakceptuje w pełni sugestii Zgromadzenia 
Parlamentranego. 
#005999
Duchowni katoliccy będą mogli bez przeszkód nieść posługę 
religijną chorym w litewskich szpitalach, dzieciom w domach 
dziecka i więźniom - przewidują podpisane w Wilnie umowy między 
Kościołem a litewskim rządem. Państwo litewskie uzna też ważność 
ślubów kościelnych - poinformowało Watykańskie Biuro Prasowe. 
Podpisane umowy zezwalają również Kościołowi na tworzenie 
instytucji pomocy społecznej oraz szkół na takich samych 
prawach, jak szkoły publiczne.  
#006000
Rząd Austrii ogłosił plan działań, które przed 1 lipca mają 
doprowadzić do uchylenia sankcji nałożonych na ten kraj przez 14 
państw Unii Europejskiej. Rząd kanclerza Wolfganga Schuessela 
opracował strategię, której głównym punktem jest przeprowadzenie 
referendum w sprawie sankcji, gdyby te nie zostały uchylone do 
końca przewodnictwa Portugalii w Unii, to jest do końca czerwca. 
Kanclerz zapowiedział, że jego rząd  zamierza "wzmóc ofensywę 
dyplomatyczną".
#006001
Wg niemieckiej telewizji publicznej ARD - były kanclerz Niemiec 
Helmut Kohl stanie prawdopodobnie przed sądem, jako pierwszy b. 
szef niemieckiego rządu.  Prowadzone przez prokuraturę w Bonn 
dochodzenie umocniło podejrzenie o popełnienie przez tego 
polityka CDU nadużyć na szkodę swojej partii - poinformowała ARD 
w piątek w wieczornej audycji "Raport z Berlina". 
Prokuratura nie zawiesi postępowania, a najbardziej 
prawdopodobne jest  - wg oceny ARD - nałożenie kary pieniężnej.  
Jak powiedział jeden z adwokatów Kohla, jego klient nie zgodzi 
się na grzywnę, co oznacza, że dojdzie do postępowania sądowego. 
#006002
W Niemczech nadal strajkowali pracownicy sektora publicznego. 
Ich akcja, mająca charakter ostrzegawczy, spowodowała zakłócenia 
w pracy komunikacji miejskiej i lotniczej. W wielu miastach,   
m.in. w Norymberdze, Stuttgarcie, Halle, Weimarze, Erfurcie i 
Greifswaldzie autobusy i kolejki miejskie pozostały w zajezdniach.
Z powodu strajku ok. 2 tys. pracowników na lotnisku we 
Frankfurcie nad Menem trzeba było odwołać niektóre loty. 
Strajkowali również pracownicy szkół, przedszkoli, szpitali, 
urzędów i zakładów oczyszczania miasta. 
#006003
Zgodnie z decyzją centrali związkowej LO w przyszłym tygodniu 
zostanie rozszerzony strajk norweskich związkowców. Od wtorku ma 
strajkować ponad 102 tysiące osób, co oznacza, że będzie to 
największy strajk w historii Norwegii. Pracodawcy ostrzegali, że 
tak wielka akcja strajkowa będzie kosztowała firmy norweskie 400 
milionów koron (44 miliony USD) dziennie. 
Strajk spowodował całkowite wstrzymanie eksportu norweskiej ropy 
naftowej. 
#006004
Prezydent USA Bill Clinton wyraził przekonanie, że w japońskiej 
gospodarce idzie ku lepszemu. Clinton rozmawiał z Yoshiro Morim, 
premierem Japonii, która od kilku lat próbuje przezwyciężyć 
najgłębszą od półwiecza recesję gospodarczą. Przedstawiciele 
Japonii oświadczyli dziennikarzom, że Clinton pozytywnie wyraził 
się na temat obecnej polityki fiskalnej i monetarnej Japonii. 
Premier Yoshiro Mori zapewniał prezydenta USA, że utrzyma obecną 
rygorystyczną politykę w celu uzdrowienia gospodarki. 
Dyskutowano także o Rosji. 
#006005
318 przedstawicieli ONZ - obserwatorów i żołnierzy  sił 
pokojowych - uprowadzili rebelianci w Sierra Leone - podał 
rzecznik ONZ. Wg  Freda Eckharda, wśród przetrzymywanych jest 92 
obserwatorów ONZ, reszta to członkowie wchodzącego w skład sił 
ONZ zambijskiego kontyngentu i inni żołnierze sił pokojowych o 
nieustalonej narodowości. Siły ONZ rozmieszczono w kwietniu. 
Mają one nadzorować  realizację porozumienia pokojowego z 1999 r. 
a także demobilizację i rozbrojenie ok. 45 tys. bojowników 
przed planowanymi na 2001 wyborami. 
#006006
Podczas piątkowej sesji Giełdy Papierów Wartościowych spadł 
kurs akcji 122 spółek, 60 wzrósł, a 39 nie zmienił się, w tym na 
rynku NFI spadła cena akcji siedmiu funduszy, trzech wzrosła i 
czterech nie zmieniła się.Indeks rynku podstawowego WIG spadł o 
1,3 proc. i wyniósł 19.357,8 pkt. 
#006007
Informacje o deficycie obrotów bieżących będą hamować silniejsze 
wzrosty na giełdzie, ale w najbliższym czasie główny wpływ na 
nią będą miały zachowania indeksów giełd zachodnich oraz 
amerykańskiej - uważa Piotr Bogusz, makler DM BOŚ.
"Po początkowym spadku decydujący wpływ w drugiej fazie notowań 
ciągłych będą miały dane makroekonomiczne o stanie gospodarki 
amerykańskiej, podane o godz. 14.30. Mogą one powstrzymać dalszy 
spadek indeksu. Niestety, w przypadku negatywnych danych 
dotyczących bezrobocia i zatrudnienia w USA kursy akcji mogą 
jeszcze silniej spadać" - powiedział makler.
Dane o deficycie, zdaniem Bogusza, będą miały negatywny wpływ 
na silniejsze wzrosty na naszym rynku. Jednak inwestorzy zdążyli 
już w zasadzie tę informację zdyskontować. 
"Teraz na czoło wysuwa się zachowanie giełd zachodnich i 
amerykańskiej oraz obawy przed większą podwyżką stóp 
procentowych przez zarząd rezerw federalnych. Jeśli tam indeksy 
zaczęłyby spadać, to pociągnęłyby naszą giełdę w dół" - uznał.
Wg maklera gdyby opublikowano dobre informacje o gospodarce 
amerykańskiej i zmniejszyłyby się obawy dotyczące silnej podwyżki 
stóp procentowych, na polskim rynku może nastąpić korekta w 
górę, ale niezbyt duża. Sytuacja makroekonomiczna w Polsce bowiem
nie jest dobra. "Na ewentualny wzrost rynku nadzieję daje 
również techniczne duże wyprzedanie większości spółek. Jednak 
nawet tak duże wyprzedanie akcji nie będzie podstawą do 
większego ruchu w górę wobec złej sytuacji na innych rynkach 
kapitałowych" - dodał makler.
#006008
Mimo osłabienia polskiej waluty nie powinno być zagrożeń dla 
kursu złotego. RPP podtrzyma jednak  restrykcyjne nastawienie w 
polityce monetarnej - uważa Hanna Gronkiewicz-Waltz, prezes 
Narodowego Banku Polskiego. 
#006009
Złoty osłabł w piątek o 6,5 grosza w stosunku do czwartkowego 
zamknięcia, osiągając pod koniec notowań poziom 4,6350 zł za 
dolara - poinformował Leszek Pawłowicz, dealer BPH. 
#006010
Na poniedziałkowym posiedzeniu Rady Polityki Pieniężnej (RPP) 
analitycy raczej nie spodziewają się podwyżki stóp procentowych, 
prognozują jednak w nadchodzącym tygodniu dalszy spadek wartości 
złotego. 
#006011
Rentowność bonów skarbowych na poniedziałkowym przetargu 
wzrośnie z powodu złych wyników na rachunku obrotów bieżących - 
uważają analitycy pytani przez PAP. 
#006012
Wahania kursu polskiej waluty trzeba rozpatrywać z punktu 
widzenia siły dolara amerykańskiego, który umacnia się nie tylko 
w Polsce, ale na całym świecie - powiedział w piątek PAP 
Krzysztof Luft, rzecznik rządu. 
#006013
W świetle wyników pierwszego kwartału założenia budżetowe w 
zakresie (polskiego) handlu zagranicznego są po części już 
nierealne - powiedział na piątkowej konferencji prasowej 
minister gospodarki Janusz Steinhoff. 
#006014
W tym roku deficyt w handlu zagranicznym branży motoryzacyjnej 
powinien spaść o 1 mld USD - poinformował w piątek minister 
gospodarki Janusz Steinhoff. 
#006015
Bayerische Hypo- und Vereinsbank, będący inwestorem 
strategicznym w Banku Przemysłowo-Handlowym i posiadający 86,1 
proc. jego akcji, może zmniejszyć swoje zaangażowanie w BPH do 
60-70 proc. akcji. 
#006016
59 proc. ankietowanych Polaków źle ocenia sytuację gospodarczą 
kraju, a 49 proc. uważa nawet, że stan gospodarki pogorszył się 
od zeszłego roku - wynika z sondażu przeprowadzonego przez CBOS. 
#006017
Eureko B.V. sprzedało BIG Bankowi Gdańskiemu SA za 58,5 mln zł 
45 proc. akcji Powszechnego Towarzystwa Emerytalnego BIG BG - 
poinformował bank w komunikacie. 
#006018
BRE Bank SA zamierza wyemitować 170.500 nowych akcji o 
wartości nominalnej 4 zł każda, przeznaczonych do objęcia przez 
42 osoby uprawnione na podstawie umów opcji menedżerskich - 
poinformował bank w komunikacie. 
#006019
BRE Bank zamierza wypłacić akcjonariuszom dywidendę za zeszły 
rok w wysokości 8 zł na akcję. Zdecyduje o tym najbliższe WZA 
banku, 24 maja - poinformował bank w piątkowym komunikacie. 
#006020
Telekomunikacja Polska SA i France Telecom zdecydowały o 
podwyższeniu do 1,2 mld zł z 930,5 mln zł kapitału zakładowego 
PTK Centertel SA - poinformowała TPSA w komunikacie. 
#006021
Stopa bezrobocia w Stanach Zjednoczonych spadła w kwietniu do 
najniższego od 30 lat poziomu 3,9 procent - podało w piątek 
Ministerstwo Pracy USA. Nowy spadek bezrobocia może stać się dla 
amerykańskiego banku centralnego - Rezerwy Federalnej - 
dodatkowym powodem do podniesienia kolejny raz stóp 
procentowych, aby zapobiec przegrzaniu się rozpędzonej 
gospodarki USA. 
#006022
W piątek kurs euro wzrósł w stosunku do dolara USA. Jest to 
reakcja na coraz częściej pojawiające się pogłoski o możliwości 
interwencji Europejskiego Banku Centralnego w celu umocnienia 
tej waluty. 
#006023
Ceny ropy w Londynie w piątek nadal utrzymywały się na 
poziomie najwyższym od miesiąca ze względu na opóźnienia w 
dostawach ropy z ogarniętej strajkiem Norwegii i wzrost cen 
benzyny w USA. 
#006024
Wydaje się, że cena baryłki ropy naftowej ukształtuje się w 
granicach 25-26 USD - informują analitycy z biura Reflex, które 
handluje paliwami. 
#006025
Komisarz Unii Europejskiej do spraw rozszerzenia wezwał Unię, 
aby ustaliła datę zakończenia rokowań członkowskich z 12 
kandydatami, którzy obawiają się, że termin ich przystąpienia do 
UE coraz bardziej się oddala. 
#006026
Austria w piątek zapowiedziała na przyszłą środę 
bezprecedensową konferencję prasową w Brukseli w sprawie 
przepływu siły roboczej do dzisiejszych państw Unii Europejskiej 
z przyszłych krajów członkowskich, w tym Polski. 
#006027
Francuskie linie lotnicze Air France zmuszone były odwołać 
połowę lotów z Paryża z powodu rozpoczętego w piątek dwudniowego 
strajku personelu pokładowego. 
#006028
Niemieckie linie lotnicze Lufthansa ostrzegły w piątek rano 
przed "dużymi opóźnieniami", a nawet odwołaniem części porannych 
lotów w związku ze strajkiem pracowników lotniska we Frankfurcie 
nad Menem. 
#006029
W 84 lata po śmierci autora Trylogii w warszawskich Łazienkach 
Królewskich wnuczka pisarza - Maria Sienkiewicz oraz najmłodszy 
z rodu - pra-prawnuk noblisty Jaś - odsłonili pomnik Henryka 
Sienkiewicza. Pomnik stanął w pobliżu pomnika Fryderyka Chopina. 
Autorem olbrzymiej rzeźby, przedstawiającej siedzącego, 
zamyślonego pisarza, jest prof. Gustaw Zemła.  	Podczas 
piątkowej uroczystości marszałek Sejmu RP Maciej Płażyński - 
przewodniczący honorowego Komitetu Budowy Pomnika - powiedział, 
że w czasach zalewu tandetnej literatury dzieła Sienkiewicza 
domagają się szczególnej uwagi. "Henryk Sienkiewicz był przede 
wszystkim wielkim polskim pisarzem, który swoją twórczością 
dosłownie organizował wyobraźnię całego narodu" - podkreślił w 
swoim wystąpieniu zasługi noblisty Minister Kultury i 
Dziedzictwa Narodowego Kazimierz Michał Ujazdowski. 	
#006030
W Warszawie zainaugurowano wystawę "Sztuka książki". Składają 
się na nią: "książka artystyczna" oraz "ilustracja". Ekspozycja 
ma towarzyszyć Międzynarodowym Targom Książki, które zostaną 
otwarte 18 maja. "Czy grozi nam komunikowanie się jedynie przez 
media, izolacja i zamknięcie się w wirtualnej rzeczywistości? 
Czy maszyna cyfrowa zniszczy i zawładnie sztuką?" - pytają 
organizatorzy wystawy. Mają nadzieję, że tak się nie stanie. Na 
wystawie prezentowane są dzieła z dziedziny grafiki, typografii 
i książki unikatowej - są tu m.in. manuskrypty i książki-rzeźby. 
Specjalną propozycję stanowi "Księga 2000" - wspólne dzieło 
wielu artystów, będące refleksją nad minionym milenium. Do 
udziału zaproszono m.in. Magdalenę Abakanowicz, Zdzisława 
Beksińskiego, Edwarda Dwurnika, Jana Tarasina.
#006031
Wybitnych polskich aktorów w najlepszych polskich sztukach 
teatralnych tego sezonu będą od niedzieli oglądać widzowie XI 
Gliwickich Spotkań Teatralnych Teatru Miejskiego.
#006032
160 lat temu - 7 maja 1840 roku - urodził się w Wotkinksu Piotr 
Czajkowski - rosyjski kompozytor, autor słynnych dzieł 
symfonicznych, koncertów, oper i baletów.
#006033
Anthony Hopkins, uhonorowany w 1992 Oscarem za główną rolę w 
"Milczeniu owiec", ponownie wcieli się w tę samą postać w 
"Hannibalu", kontynuacji tamtego filmu. Zdjęcia do "Hannibala" 
rozpoczyna w okolicach Florencji amerykańska ekipa z reżyserem 
Ridleyem Scottem. Film jest oparty na powieści Toma Harrisa 
"Hannibal". Partnerką Hopkinsa będzie Julianne Moore. Jodie 
Foster, partnerka Hopkinsa z "Milczenia owiec", odmówiła udziału 
w drugiej części.
#006034
Komórki nerwowe reagują na ból migrenowy stopniowo - 
powstrzymanie pierwszych objawów bólowych może zapobiec dalszemu 
rozwojowi ataku migreny - twierdzi Rami Burnstein z Harwardzkiej 
Szkoły Medycznej w Bostonie. Kluczowa jest kwestia, kiedy chory 
przyjmie leki.  Czas odgrywa tu zasadniczą rolę. "Aby leczenie 
przyniosło pożądane rezultaty, lekarstwa muszą być podane nie
później, niż w 20 minut od pierwszego ukłucia bólu" - podkreśla 
Rami Burstein. Burstein stwierdził - to również jest nowość - 
że kiedy cierpiący na migrenę człowiek skarży się na "bolące
włosy", nie jest to złudzeniem czy przejawem jego nadwrażliwości. 
Podczas migreny sygnały bólowe z naczyń krwionośnych w głowie
powodują nadwrażliwość nerwów - normalne pulsowanie krwi odbierane 
jest zatem jako przeszywający ból. 
#006035
Wg prof. Janusza Zielińskiego z Centrum Badań Kosmicznych PAN, 
zniesienie przez prezydenta Clintona ograniczeń w cywilnym 
dostępie do systemu satelitów radionawigacyjnych GPS ma duże 
znaczenie także dla Polski. System GPS (Global Positioning 
System) tworzony w USA od 1973 składa się z 24 satelitów i 
obejmuje zasięgiem całą kulę ziemską. Zorganizowany dla celów 
wojskowych pozwala określić z dokładnością do kilku centymetrów 
położenie dowolnego obiektu. Jest wykorzystywany m.in. do 
nadzorowania ruchu samolotów, statków oraz pojazdów drogowych. 
Przy pomiarach geodezyjnych umożliwia bardzo precyzyjne 
wyznaczanie współrzędnych geograficznych i wysokości. System GPS 
jest już wykorzystywany w Polsce dla celów gospodarczych i 
naukowych m.in. dla pomiarów geodezyjnych. Upowszechnienie GPS 
potwierdza potrzebę budowy własnego europejskiego systemu 
satelitów radionawigacyjnych. Europejska Agencja Kosmiczna (ESA) 
przygotowuje - przy współpracy Polski - koncepcję satelitarnego 
systemu EGNOS - poinformował prof. Zieliński. Będzie to globalny 
system, typowo cywilny, dostępny dla wszystkich użytkowników. 
Powstanie w oparciu o amerykańskie satelity typu GPS, rosyjskie 
GLONAS oraz satelity ESA. W CBK PAN w Warszawie powstanie jedna 
ze stacji kontrolnych - prawdopodobnie już w 2001 r. 
#006036
Najnowsze badania ośrodkowego układu nerwowego pozwoliły 
zlokalizować fragment mózgu odpowiedzialny za moralność 
człowieka - twierdzą naukowcy z Brazylii, dr Ricardo de Oliveira-
Souza i dr Jorge Moll, którzy przeprowadzili badania za pomocą 
rezonansu magnetycznego (MRI). Obserwowano, które partie mózgu 
uaktywniają się podczas dokonywania moralnych osądów. 10 
pacjentów w wieku od 24 do 43 lat poproszono o dokonanie serii 
moralnych osądów podczas przebywania w komorze do badań MRI. 
Przez słuchawki słuchali wypowiedzi takich jak: "Łamię prawo, 
jeśli to konieczne", "Każdy ma prawo do życia" czy "Walczymy o 
pokój". W każdym przypadku pacjent miał wystawić zdecydowaną 
opinię: zgadza się z daną myślą, czy nie. Ochotnicy słuchali 
także wypowiedzi pozbawionych głębszego moralnego znaczenia: 
"Kamienie zrobione są z wody", "Spacery są dobre dla zdrowia". 
Odpowiadać mieli jednak w ten sam sposób. Z obserwacji 
prowadzonych w chwili podejmowania decyzji wynika, że 
dokonywanie moralnych osądów związane jest z aktywacją przednich 
obszarów mózgu - tak zwanego dziesiątego pola Brodmanna.
#006037
Prof. dr hab. Jerzy Warczewski - fizyk z Uniwersytetu Śląskiego -
został uhonorowany tytułem Członka Zagranicznego Rosyjskiej 
Akademii Nauk Przyrodniczych (RANP). Jest szóstym Polakiem, 
którego spotkał ten zaszczyt. Wśród ok. 100 członków 
zagranicznych Rosyjskiej Akademii są naukowcy z wielu krajów 
świata, również nobliści. Prof. Warczewski jest kierownikiem 
Zakładu Fizyki Magnetyków w Instytucie Fizyki UŚ. Zajmuje się 
badaniem magnetycznych i krystalicznych struktur modulowanych, 
czyli zmianami właściwości kryształów w różnych warunkach 
fizycznych. 
#006038
Tegoroczny, ekstremalnie ciepły kwiecień zyskał najwyższy 
stopień w 11 stopniowej skali używanej w klimatologii do oceny 
miesięcy. "To najcieplejszy kwiecień XX w." - twierdzi prof. 
Halina Lorenc z Zakładu Klimatologii IMGW. Średnia temperatura 
tegorocznego kwietnia osiągnęła w Warszawie 12,4 st., gdy 
średnia wieloletnia przyjęta za normę wynosi 7,6 st.
#006039
Brak wykwalifikowanej kadry, nielegalne tworzenie oddziałów 
terenowych, wydawanie wadliwych dyplomów - to tylko niektóre 
grzechy popełniane przez niepaństwowe szkoły wyższe. MEN o 
nieprawidłowościach wie, ale ich nie tępi.
#006040
Od 10 kwietnia pracę serca 52-letniej Lois Spiler z Teksasu 
zastępuje pompa tłocząca do organizmu krew bogatą w tlen. 
Jest to pierwsza pomyślna próba wsparcia niezdolnego do pracy 
mięśnia sercowego przez urządzenie zastępcze. Dotychczasowe 
eksperymenty w tej dziedzinie kończyły się zgonem pacjentów.
#006041
Długotrwałe przebywanie w kosmosie osłabia system kostny 
astronautów - wykazały badania przeprowadzone przez zespół 
Laurence Vico z Uniwersytetu St. Etienne we Francji.
#006042
"Wirus miłości", szalejący od czwartku, zaraził już na całym 
świecie około 45 milionów komputerów - oszacowała kalifornijska 
firma Computer Economics. Wirus, szerzący się za pośrednictwem 
poczty elektronicznej powoduje ogromne straty materialne. 
Specjaliści z Computer Economics oszacowali je na razie na ok. 
2,6 miliarda USD, przy czym podkreślają, że do środy może to już 
być 10 miliardów USD. Wirus wciąż atakuje, pojawiły się mutacje 
odporne na opracowane już "szczepionki" i eksperci ostrzegają, 
że końca epidemii nie widać, a w skali światowej kosztuje ona od 
1 do 1,5 miliarda USD dziennie. Co gorsza, należy się obawiać 
naśladowców autora "wirusa miłości", którym zapewne jest 
mieszkaniec stolicy Filipin. Ponieważ ten komputerowy wirus jest 
w sumie dość prostym programem, tworzenie nowych odmian nie 
przedstawia większych problemów.
#006043
Komisja Europejska - organ wykonawczy UE - oświadczyła, że 
odniosła sukces w walce z "wirusem miłości". "Przesłanie I LOVE 
YOU, które jest wizytówką wirusa, Komisja odebrała wczoraj i 
natychmiast zorientowała się, o co chodzi - powiedział w piątek 
rzecznik KE. Skala zniszczeń naszego systemu komputerowego jest 
ograniczona - niecałe 1 proc. komputerów zostało zarażonych 
wirusem" - dodał. Podstępne wyznanie miłości zostało wykryte 
przez Centrum Telekomunikacyjne KE, przez które przechodzi cała 
tutejsza poczta elektroniczna. Jest ono wyposażone w mechanizmy 
pozwalające odróżnić "zarażone" wiadomości.		
#006044
Prowincjonalny William Woods University w Fulton w stanie 
Missouri oferuje studentom pierwszego roku obniżenie czesnego o 
5 tys. dolarów, jeśli wylogują się z komputerów i zaczną 
uczestniczyć w życiu uczelni. Sygnałem alarmowym stał się 
koncert renomowanej harfistki, na który przyszło tuzin osób, w 
tym trzech studentów. Na uczelni studiuje 1400 osób.
#006045
Wyłudzenie towarów o wartości prawie 850 tys. zł od ponad 90 
firm z całej Polski zarzuca Prokuratura Rejonowa w Nysie 
biznesmenowi Antoniemu Ch. Z ustaleń śledztwa wynika, że 50-
letni biznesmen od 1991 do 1999 r. wyłudził towary o łącznej 
wartości 841 tys. zł od ponad 90 firm na terenie całego kraju  
poinformował rzecznik Prokuratury Okręgowej w Opolu Roman 
Wawrzynek. Nieuczciwy biznesmen działał głównie w branży 
spożywczej. 
#006046
Funkcjonariusze katowickiej delegatury UOP zatrzymali trzech 
członków kilkunastoosobowej grupy przemycającej kokainę z 
Ameryki Południowej. Wartość narkotyków UOP szacuje na 2-3 mln 
zł. Trzej mężczyźni, aresztowani pod zarzutem przemytu do Europy 
kilograma kokainy, zostali zatrzymani pod koniec kwietnia, 
jednak dopiero w piątek UOP ujawnił ten fakt.
#006047
Dziewięć kolejnych osób zostało oskarżonych o udział w tzw. 
"łódzkiej ośmiornicy".     
#006048
Nieznani sprawcy sprofanowali cmentarz żydowski w Wadowicach. Z 
ziemi wyrwano i zniszczono 35 macew. Na cmentarzu powybijano też 
szyby w domu przedpogrzebowym.
#006049
Celnicy ze Świecka udaremnili próbę nielegalnego wwiezienia do 
Polski 28 tys. litrów spirytusu wartości 1 mln 120 tys. zł.
#006050
Legnicka prokuratura przedstawiła zarzuty dwóm mężczyznom, 
którzy szantażowali legnickiego biznesmena, chcąc od niego 
wyłudzić okup. Jeden z oskarżonych jest policjantem. 
#006051
Policyjny patrol natknął się na osiedlowym parkingu we Wrocławiu 
na przygotowaną do zdalnego odpalenia bombę. 
#006052
Granatowa koszulka z napisem "Policja", czarne krótkie spodenki, 
skarpety i sportowe buty, ale na pasie broń, kajdanki, pałka, 
pojemnik z gazem i radiostacja - tak wyglądają w Suwałkach 
policjanci na rowerach górskich.
#006053
W kilku polskich miastach odbyły się marsze niepełnosprawnych. 
Osoby niepełnosprawne, ich nauczyciele i rodziny chciały w ten 
sposób przypomnieć ludziom zdrowym o prawie niepełnosprawnych do 
godnego życia. 5 maja obchodzony jest Dzień Godności Osoby z 
Niepełnosprawnością Intelektualną i Europejski Dzień Walki z 
Dyskryminacją Osób Niepełnosprawnych. W Polsce dzień ten jest 
obchodzony od dwóch lat. 
W Warszawie kilkaset osób niosących kolorowe baloniki przeszło 
sprzed pomnika Mickiewicza na festyn na Placu Zamkowym. "Osobom 
zdrowym wydaje się, że problem nie istnieje. Warto zatrzymać się 
i zobaczyć, że ci ludzie nie są gorsi ani inni niż my" - mówili 
uczestnicy festynu. W Łodzi prawie tysiąc niepełnosprawnych na 
rikszach, wózkach inwalidzkich i pieszo przeszło lub przejechało 
ulicą Piotrkowską z Placu Wolności przed Urząd Miasta. Na czele 
pochodu szli uczniowie, którzy na co dzień opiekują się 
niepełnosprawnymi. 
#006054
Każdy, kto chce podkreślić swój sprzeciw wobec korupcji w 
urzędach, będzie mógł wkrótce przypiąć sobie specjalny znaczek z 
informacją, że nie daje lub nie bierze łapówek. Wzór takiego 
znaczka przygotowuje Fundacja imienia Stefana Batorego. Znaczki 
mają być rozprowadzane od lipca - poinformowała PAP dyrektor 
programu antykorupcyjnego Fundacji Batorego, Grażyna Kopińska. 
Na temat korupcji dyskutują w Wigrach na Suwalszczyźnie 
samorządowcy oraz naukowcy z Polski i zagranicy. Znaczki będą 
elementem antykorupcyjnej kampanii Fundacji, która ma ruszyć w 
czerwcu. Jej celem jest informowanie o skutkach i zagrożeniach, 
jakie niesie ze soba korupcja. "Będzie ona dopingowała ludzi do 
tego, aby w korupcji nie uczestniczyli" - powiedziała Grażyna 
Kopińska. Fundacja Batorego opracowuje też tzw. indeks 
korupcjogenności.
#006055
Pięć osób otrzymało w tym roku nagrody "Zielonego Liścia", 
przyznawane od sześciu lat za promowanie i realizację programu 
ekorozwoju "Zielonych Płuc Polski".
#006056
Dwie mieszkanki Wasilkowa koło Białegostoku otrzymały medale "Za 
ofiarność i odwagę", nadane im przez prezydenta RP za uratowanie 
z płonącego domu sparaliżowanego mężczyzny.
#006057
65-letni Leszek M. z Częstochowy został zagryziony przez swojego 
psa - rottweilera. Przyczynę śmierci mężczyzny potwierdziła 
sekcja zwłok. 
#006058
Liczba oszustw ubezpieczeniowych w Czechach rośnie w 
zastraszającym tempie - alarmują tamtejsze firmy 
ubezpieczeniowe. Ocenia się, że aż 60 proc. kradzieży aut 
zgłoszono, by wyłudzić odszkodowanie. 
#006059
Cztery psy wyszkolone w USA do wykrywania materiałów wybuchowych 
przyleciały razem ze swoimi przewodnikami na warszawskie 
lotnisko Okęcie. Psy mają pracować na przejściach granicznych i 
lotniskach w Polsce.
#006060
Rosyjski Bank Centralny puścił do obiegu monety z podobizną 
Józefa Stalina, amerykańskiego prezydenta Harry Trumana i 
brytyjskiego premiera Winstona Churchila, aby uczcić 55 rocznicę 
zwycięstwa nad III Rzeszą.
#006061
Dwa kolejne laptopy zaginęły w Departamencie Stanu USA. Tym razem 
laptopy, których nie można się doliczyć, nie były używane do 
gromadzenia danych stanowiących tajemnicę państwową. 
#006062
Czterokrotny zwycięzca Wyścigu Pokoju, Niemiec Steffen 
Wesemann (Telekom) wygrał pierwszy etap tegorocznej edycji 
imprezy, ze startem i metą w Hanowerze (177 km).
#006063
W poniedziałek w audiencji u papieża Jana Pawła II uczestniczyć 
będzie delegacja Polskiego Związku Piłki Nożnej. Przedstawiciele 
związku wręczą papieżowi medal 80-lecia PZPN oraz koszulkę 
reprezentacji Polski. 
#006064
Zarząd Polskiego Związku Koszykówki, podczas piątkowego 
posiedzenia, omawiał warunki objęcia stanowiska trenera 
reprezentacji mężczyzn przez Dariusza Szczubiała.
#006065
Tomasz Gollob oraz Australijczycy - Ryan Sullivan i Leight 
Adams jeździli najszybciej podczas piątkowego treningu przed 
pierwszą tegoroczną eliminacją indywidualnych mistrzostw świata 
w jeździe na żużlu, Grand Prix Czech w Pradze.
#006066
Polska pokonała Japonię 3:1 (25:19, 25:18, 16:25, 25:15) w 
rozgrywanym w portugalskiej Guardzie międzynarodowym turnieju 
siatkarzy. 
#006067
Hokeiści Dworów Unii Oświęcim są coraz bliżej obrony tytułu 
mistrza Polski. W piątek w trzecim meczu finałowym pokonali w 
Nowym Targu Fortunę Podhale 4:2 i prowadzą w rywalizacji play 
off 3:0. Od tytułu mistrza Polski dzieli ich jedno zwyciestwo. 
#006068
Kadra siatkarek, przygotowująca się do meczów eliminacyjnych 
mistrzostw Europy, odleciała w piątek rano do USA. Zagra tam w 
turnieju Millenium Cup z udziałem dwóch klubowych zespołów 
amerykańskich i jednego japońskiego. Pierwszy mecz w Stanach 
Zjednoczonych polskie siatkarki zagrają w Louisville 8 maja z 
zespołem Stars (USA). 
#006069
Władysław Pluta z Krakowa i Waldemar Świerzy z Warszawy 
zwyciężyli w ogólnopolskim konkursie na plakat Igrzysk 27. 
Olimpiady Sydnej 2000 - ogłosił w Krakowie przewodniczący 
Komisji Kultury i Edukacji Olimpijskiej PKOl prof. Józef Lipiec. 
#006070
Michael Schumacher (Ferrari) był najszybszy na piątkowym, 
nieoficjalnym treningu przed niedzielną Grand Prix Hiszpanii, 
piątą eliminacją mistrzostw świata Formuły 1, na torze Catalunya 
koło Barcelony. Drugi czas uzyskał jego młodszy brat - Ralf 
Schumacher (Williams-BMW), a trzeci - partner Michaela ze 
Scuderii Ferrari - Brazylijczyk Rubens Barrichello. 
#006071
Włoch Ginacarlo Raimondi (Liquigas) wygrał w piątek, sprintem, 
czwarty etap kolarskiego wyścigu Cztery Dni Dunkierki, na trasie 
wokół St-Amand-les-Eaux, długości 142 km. 
#006072
Hiszpan Joseba Beloki prowadzi po trzech etapach kolarskiego 
wyścigu Tour de Romandie. O dziesięć sekund wyprzedza on Włocha 
Paolo Savoldellego.
#006073
Porażka hokeistów rosyjskich z Łotyszami 2:3 - to kolejna 
sensacja rozgrywanych w St. Petersburgu mistrzostw świata. 
Rosjanie w turnieju przegrali po raz trzeci. Trener Aleksander 
Jakuszew nosi się z zamiarem rezygnacji. Na Łotwie - euforia.  
#006074
W półfinale Konferencji Wschodniej hokejowych rozgrywek o 
Puchar Stanleya Philadelphia Flyers wygrała w Pittsburghu 2:1. 
Decydującą bramkę dla "Lotników" zdobył dopiero w połowie piątej 
dogrywki Keith Primeau. Stan rywalizacji play off - 2:2. Ponad 
siedmiogodzinne widowisko, które zgromadziło w Civic Arena 17 
tys. widzów, zakończył środkowy "Lotników" Keith Primeau, gdy 
zegar wskazywał 12 minut i 1 sekundę piątej dogrywki. 
#006075
W czasie przyszłorocznej edycji motocyklowo - samochodowego 
rajdu Paryż - Dakar przeprowadzane będą na newralgiczych 
odcinkach trasy kontrole radarowe. "Do takiej decyzji zmusiła 
nas wzrastająca liczba wypadków powiedział w Paryżu dyrektor 
imprezy, Francuz Hubert Auriol. 
#006076
Sąd Krajowy w Darmstadt odrzucił wniosek Dietera Baumanna 
dotyczący prawa startu w mistrzostwach lekkoatletycznych 
Niemiec. Aktualnie Baumann - mistrz olimpijski w biegu na 5000 
metrów z Barcelony - jest zawieszony w prawach zawodnika, gdyż 
przeciwko niemu toczy się śledztwo w sprawie korzystania ze 
środków dopingujących. Adwokat sportowca zapowiedział odwołanie. 
#006077
Biurokracja jest - zdaniem Jacquesa Rogge, przewodniczącego 
Komisji Koordynacyjnej MKOl - jedną z głównych przyczyn opóźnień 
prac przygotowawczych Igrzysk Olimpijskich 2000 r w Atenach. 
Rogge podkreślił w wywiadzie dla greckiego dziennika Ta Nea, że 
głównym zadaniem organizatorów powinno być osiągnięcie zgody i 
konsensusu w spornych kwestiach. 
#006078
Europejska Unia Piłki Nożnej (UEFA) rozpatruje sprawę 
modyfikacji procedury wydawania licencji klubom piłkarskim. 
Komisja robocza pod przewodnictwem Turka Senesa Erzika 
zaproponowała opracowanie określonej liczby minimalnych 
kryteriów, które muszą być spełnione przez kluby pragnące wziąć 
udział w rozgrywkach odbywających się pod egidą UEFA. 
#006079
Białorusin Władimir Samsonow oraz Chinka Wang Nan są nadal 
liderami światowego rankingu najlepszych tenisistów stołowych 
upublikowanego przez Międzynarodową Federację Tenisa Stołowego 
(ITTF). 
#006080
Gwałtowny spadek kursu euro, z którym związana jest korona 
norweska sprawił, że organizatorzy mityngu lekkoatletycznego 
Bislett Games w Oslo, który jest częścią serii Golden League, 
postanowili wypłacać premie w euro zamiast w dolarach. 
#006081
Były lekarz sportowy, Manfred Hoeppner bronił w piątek 
"polityki" systematycznego dopingu przed sądem, w którym toczy 
się proces byłych prominentów sportu Niemieckiej Republiki 
Demokratycznej. 
#006082
Szwedzki związek motocyklowy zamierza ograniczyć liczbę 
zagranicznych zawodników startujących w szwedzkiej lidze, 
poprzez odmowę pozwoleń na pracę w Szwecji żużlowcom z krajów 
nie należących do Unii Europejskiej.
#006083
Gino Bartali, legendarny włoski kolarz, zmarł w piątek na atak 
serca, w wieku 86 lat, w swym domu w Ponte a Ema koło Florencji. 
#006084
Polska jest pod wpływem wyżu z centrum nad Bałtykiem. Ciśnienie 
powoli rośnie. W sobotę w południe w Warszawie wyniesie 1007 hPa.
W sobotę słonecznie, tylko na krańcach południowych i południowo-
zachodnich rozwój chmur kłębiastych i lokalnie możliwe  przelotne
opady oraz burze. Temp. maks. od 19 st. na Suwalszczyźnie do 25 st. 
na Dolnym Śląsku. 
W niedzielę nadal pogodnie. Temp. min. od 3 st. na Mazurach do 10 st. 
na Śląsku. W woj. północno-wschodnich nadal możliwe przygruntowe 
przymrozki. Temp. maks. od 20 st. na Suwalszczyźnie do 27 st. na
Dolnym Śląsku. 
W sobotę w Warszawie pogodnie. Temp. min. 6 st.; maks. - 22 st.
W niedzielę nadal pogodnie. 
#006085
Współpracownicy kandydatów zgłaszających udział w wyborach 
prezydenckich zapowiadają kampanię merytoryczną, pozytywną i 
pozbawioną agresywności.
Otoczenie obecnego prezydenta Aleksandra Kwaśniewskiego 
zapowiada, że jego kampania "nie będzie zapalczywa", a on sam 
będzie "elegancki i otwarty w stosunku do innych kandydatów". 
Odwoływanie się do swoich wartości oraz podkreślanie sukcesów 
rządów AWS - to elementy, które według polityków AWS powinny 
cechować kampanię Mariana Krzaklewskiego. "Chodzi o takie 
wartości jak prawda, niewzruszone zasady etyczne" - podkreślił 
Kazimierz Janiak (RS AWS). 
Jarosław Kalinowski powinien prezentować wizerunek "młodego, 
wykształconego człowieka, który wrócił na wieś i chce jej 
służyć" - uważa Janusz Piechociński (PSL). Jego zdaniem podczas 
walki przedwyborczej pomocne będzie to, że Kalinowski "jest 
wysoki, w opinii wielu kobiet przystojny i na razie najmłodszy".
Andrzej Olechowski, który "świetnie zna się na bankowości, 
sprawach międzynarodowych i dyplomacji, wykorzysta zapewne te 
atuty, ale z domieszką luzu: wszakże był menadżerem Krzysztofa 
Klenczona i jego zespołu" - powiedział członek jego sztabu 
wyborczego, dziennikarz muzyczny Korneliusz Pacuda. 
Andrzej Lepper, który zamierza dwukrotnie odwiedzić w kampanii 
każdy powiat, będzie elegancki, w garniturze. Lider "Samoobrony" 
chce podkreślać przede wszystkim konieczność poprawy sytuacji 
najbiedniejszych.
Kampania Lecha Wałęsy będzie dwuczłonowa: "rozpoznawcza", która 
już się zaczęła, i właściwa, której zarysy programowe są na razie 
nieznane, bo Wałęsa chce zachować "pewną dozę tajemniczości". 
Rzecznik ChDRP Marek Karpiński wyjaśnił, że "istnieje zły 
obyczaj kradzieży programów".
Kampania Tadeusza Wileckiego ma być "skromna w formie, ale 
wyrazista w treści": na plakacie Wilecki pokaże się w mundurze i 
rogatywce. Generał będzie przekonywał do silnej prezydentury. 
#006086
Zmiany personalne w rządzie i AWS oraz rozszerzenie ugrupowania 
m.in. o ChDRP Lecha Wałęsy i o ROP Jana Olszewskiego - takie 
wstępne założenia "Strategii Zwycięstwa" przedstawił w Gdańsku 
na zjeździe Pomorskiego ZChN szef AWS Marian Krzaklewski.
"Strategia zwycięstwa" ma doprowadzić do odzyskania inicjatywy 
politycznej przez AWS i do zwycięstwa Akcji w wyborach 
prezydenckich i parlamentarnych. Według szefa Akcji w strategii, 
która ma być konsultowana w	Prezydium AWS, powinno być "wysłanie 
silnego sygnału, świadczącego o zamiarze odnowienia AWS i rządu".
Krzaklewski wyraził przekonanie, że idea rozszerzenia AWS 
przedstawiona przed wyborami prezydenckimi i potwierdzona przed 
wyborami parlamentarnymi wspólnymi listami wyborczymi pozwoli 
pozyskać taki sam elektorat, jak w 1997 roku.
#006087
Były prezydent Lech Wałęsa, który spotkał się z Marianem 
Krzaklewskim w Gdańsku, zapowiedział, że nie rezygnuje ze startu 
w wyborach prezydenckich i nie wycofuje się z pomysłu, by w 
wyborach wystartowało kilku kandydatów prawicy i centroprawicy. 
Według niego powinni oni publicznie zadeklarować przekazanie 
głosów przed drugą turą wyborów temu z nich, który okaże się 
najlepszy w pierwszej turze. Zadeklarował, że jeśli Marian 
Krzaklewski uzyska lepszy wynik wyborczy, to w pełni go poprze. 
Swoje własne szanse na ponowne objęcie prezydentury ocenił bardzo 
słabo. "Przejechałem dwie trzecie kraju i muszę powiedzieć 
szczerze: nie mam żadnych szans, ale mój przyjaciel Marian 
jeszcze niższe szanse w terenie" - powiedział. 
#006088
Partia Ludowo-Demokratyczna poprze w wyborach prezydenckich 
Aleksandra Kwaśniewskiego. Związek "Solidarności" Polskich 
Kombatantów poparł kandydaturę Mariana Krzaklewskiego - 
poinformował rzecznik NSZZ "S", Kajus Augustyniak. Były szef 
sztabu generalnego, gen. Tadeusz Wilecki został zaś wybrany na 
kandydata Stronnictwa Narodowego w wyborach prezydenckich. 
#006089
Lider Unii Polityki Realnej i kandydat na prezydenta Janusz 
Korwin-Mikke będzie domagał się odszkodowań od innych 
kandydatów, którzy używają hasła "Prezydent 2000", w marcu 
zeszłego roku zastrzeżonego jako znak towarowy przez UPR.
Zapowiedział, że pierwsze pozwy o odszkodowania z tego tytułu 
złożone będą już wkrótce. Dodał, że hasła "Prezydent 2000" 
używają Aleksander Kwaśniewski, Marian Krzaklewski i Andrzej 
Olechowski.  
#006090
Przewodniczący Stronnictwa Demokratycznego Jan Klimek został 
kandydatem Stronnictwa w wyborach prezydenckich. Taką uchwałę 
podjęli delegaci na sobotniej II Sesji XIX Kongresu SD.
Klimek uważa, że jego naturalnym elektoratem są mali i średni 
przedsiębiorcy, rzemieślnicy i kupcy. Liczy także na poparcie 
Związku Rzemiosła Polskiego, którego jest wiceprezesem.
#006091
Minister spraw zagranicznych Bronisław Geremek przestrzegł, by w 
czasie zbliżających się kampanii wyborczych "nie manipulować 
argumentami" związanymi z integracją Polski z UE. 
"Stanowisko Polski w tej sprawie musi być jasne i jednoznaczne, 
stać ponad tymi kampaniami" - powiedział w Poznaniu podczas 
obrad Konferencji Rektorów Akademickich Szkół Polskich.
#006092
Około 40 minut trwało spotkanie premiera Jerzego Buzka z 
młodzieżą żydowską z Kanady i młodymi Polakami, którzy 
uczestniczyli 2 maja w "Marszu Żywych" w Oświęcimiu-Brzezince.
Spotkanie odbyło się w sobotę w ogrodzie przy Hotelu Parkowym w 
Warszawie.
Na pytanie szefa polskiego rządu, czy mają jakieś rady dla 
organizatorów "Marszu Żywych", młodzież podkreśliła, że bardzo 
ważną rzeczą jest nie tylko sam przyjazd do Polski, ale 
pokazanie, że wśród ofiar obozów koncentracyjnych było wielu 
Polaków. Zdaniem młodzieży żydowskiej, "za wiele mówi się o tym, 
że były tylko ofiary żydowskie, a nic się nie wspomina o 
ofiarach ze strony polskiej".
#006093
Według rzecznika rządu Krzysztofa Lufta polska gospodarka 
miałaby się lepiej, gdyby nie koszty obsługi zadłużenia z lat 70-
tych i 80-tych, zaniechanie reformowania państwa przez koalicję 
SLD-PSL oraz blokowanie przez opozycję korzystnych dla 
przedsiębiorców zmian.
W sobotę politykę gospodarczą rządu skrytykował SLD domagając 
się podjęcia zdecydowanych i długofalowych działań w związku z 
sytuacją gospodarczą kraju. "W ciągu minionych dwóch lat 
wszystkie podstawowe wskaźniki gospodarcze uległy pogorszeniu" - 
napisano w stanowisku SLD.
Luft zwrócił uwagę, że "zjawiska niekorzystne oczywiście można 
rejestrować", jednak nie "uzasadniają one reakcji panicznych". 
#006094
Biskup polowy Wojska Polskiego gen. dywizji Sławoj Leszek Głódź 
wezwał w związku z 55. rocznicą zakończenia II wojny światowej 
"do budowania cywilizacji pokoju, cywilizacji miłości i 
cywilizacji życia i do służby tylko życiu".
Podczas mszy św. odprawionej w niedzielę w warszawskiej 
Katedrze Polowej WP w intencji poległych w czasie II wojny 
światowej bp Głódź podkreślił, że rocznica ta uczy nas, abyśmy 
wszyscy budowali pokój - pokój oparty na ładzie Bożym, pokój 
oparty na zachowaniu Bożych przykazań, wśród których jest jedno: 
"Nie zabijaj".
Według biskupa Głódzia "wojna jest zawsze niesprawiedliwa, 
ponieważ zawsze niesie pogwałcenie praw i godności człowieka, 
ludów i narodów". 
#006095
Władimir Putin został zaprzysiężony na Kremlu jako nowy, drugi 
prezydent Rosji. 
Karierę zawodową rozpoczął w radzieckim KGB, przemianowanym 
potem na Federalną Służbę Bezpieczeństwa Federacji Rosyjskiej 
(FSB). W instytucjach tych pracował ponad 20 lat. W lipcu 1998 
roku objął stanowisko dyrektora FSB. Zanim został p.o. 
prezydentem, pełnił też m.in. obowiązki doradcy mera Petersburga 
i sekretarza Rady Bezpieczeństwa Federacji Rosyjskiej. 
Już jako p.o. prezydenta Putin powiedział, że o pracy w KGB 
marzył od dzieciństwa. "Jeszcze zanim ukończyłem szkołę, 
chciałem pracować w wywiadzie, chociaż wydawało się to 
nieosiągalne, prawie jak lot na Marsa" - wspominał. "Moje 
wyobrażenia o KGB ukształtowały romantyczne opowieści o pracy w 
wywiadzie - mówił dalej. - Mogę bez przesady powiedzieć, że 
byłem udanym produktem patriotycznego wychowania sowieckiego 
człowieka". 
Rosjanie cenią go przede wszystkim za stanowczość i twardą rękę 
wobec Czeczenii. Mają też nadzieję, że młody, dynamiczny 
przywódca zdoła odbudować potęgę i prestiż Rosji na arenie 
międzynarodowej.
#006096
Rzecznik firm niemieckich Wolfgang Gibowski zdementował 
doniesienia dziennika "Welt am Sonntag", który napisał, że 
funduszowi odszkodowawczemu dla ofiar pracy przymusowej grozi 
fiasko. Powodem niepowodzenia inicjatywy jest ociąganie się firm 
niemieckich z przekazywaniem środków na konto funduszu - 
napisała gazeta. 
W wywiadzie dla agencji radiowej BLR/RadioDienst Gibowski 
zapewnił, że "przemysł dysponuje planami zdobycia pieniędzy 
przed latem". Jako nieprawdziwe określił informacje gazety, 
według której rozważana jest możliwość rozwiązania funduszu i 
zwrotu środków fundatorom, jeżeli cała suma do lata nie zostanie 
zgromadzona. 
Niemiecki przemysł zgromadził do tej pory jedynie 2,84 mld marek 
z przyrzeczonej sumy 5 mld marek. Z 220 tys. firm, do których 
inicjatorzy funduszu zwrócili się z prośbą o finansowe wsparcie, 
odpowiedziało pozytywnie jedynie 1,7 tys. podmiotów gospodarczych.
#006097
14 państw UE postanowiło nie zmieniać strategii wobec Wiednia - 
oświadczył szef dyplomacji portugalskiej i obecny przewodniczący 
Rady (ministrów) UE Jaime Gama na zakończenie nieformalnego 
spotkania Piętnastki w Furnas na Azorach. 
Szefowa dyplomacji austriackiej Benita Ferrero-Waldner apelowała 
na Azorach do unijnych partnerów, aby odwołali sankcje. 
Zabiegała, aby w Furnas ministrowie poczynili pierwsze 
przygotowania, tak by szczyt UE w połowie czerwca w Porto mógł 
zainicjować proces znoszenia sankcji. 
Szef portugalskiej dyplomacji przyznał, że pewne państwa UE - 
nie wymienił ich z nazwy - były "otwarte na poszukiwanie 
rozwiązania" kryzysu między Wiedniem i jego partnerami. "Jednak 
kraje te nie podjęły żadnej decyzji, nie zgłosiły żadnych 
konkretnych propozycji  i potwierdziły solidarność z całą 
Czternastką" - wskazał.
#006098
Kilkuset lewicowych radykałów protestowało w centrum Pragi 
przeciwko globalizacji oraz polityce Międzynarodowego Funduszu 
Walutowego i Banku Światowego. Uczestnicy pochodu - głównie 
członkowie i sympatycy Komunistycznego Związku Młodzieży i 
Socjalistycznej Organizacji Ludzi Pracy - domagali się 
likwidacji obu instytucji. Ich zdaniem BŚ i MFW są 
odpowiedzialne za nędzę w krajach Trzeciego Świata. "Nie dać 
szansy Bankowi Światowemu", "Zniszczmy nędzę - zlikwidujmy MFW", 
"Kapitalizm - gnój i nędza" - widniało na transparentach 
demonstrantów.
#006099
Postkomuniści bułgarscy dokonali zdecydowanego zwrotu w swojej 
polityce międzynarodowej i opowiedzieli się za członkostwem 
Bułgarii w NATO, czemu w ostatnich latach byli kategorycznie 
przeciwni. "Bułgaria będzie w stanie lepiej bronić swych 
interesów narodowych będąc w NATO, a nie poza nim" - stwierdził 
lider Bułgarskiej Partii Socjalistycznej Georgi Pyrwanow.
#006100
Irlandzka Armia Republikańska zadeklarowała gotowość 
dopuszczenia dwóch międzynarodowych obserwatorów do inspekcji 
niektórych swoich składów broni. Krok ten, do którego doszłoby w 
ciągu kilku tygodni, pomyślany jako środek budowy zaufania, 
nazywa IRA "początkiem procesu czyniącego broń - całkowicie i w 
sposób dający się zweryfikować - niezdatną do użycia". IRA 
deklaruje również gotowość wznowienia kontaktów z międzynarodową 
komisją ds. rozbrojenia paramilitarnych organizacji Irlandii 
Płn., z którą zerwała współpracę w lutym w następstwie 
zawieszenia przez Londyn samorządu prowincji.
#006101
Rosyjski patriarcha prawosławny Tichon - ofiara stalinizmu - i  
arcybiskup Salwadoru, Arnulfo Romero zamordowany przy ołtarzu 
przez prawicowych ultrasów znaleźli się wśród "męczenników za 
wiarę w XX wieku", którym papież złożył w niedzielę hołd podczas 
uroczystości w Koloseum.
"Słuchajmy i wspominajmy, aby nie zatarło się w naszej pamięci 
odważne świadectwo ich wiary i miłości" - brzmiały słowa 
modlitwy papieża, który na zakończenie mszy modlił się także o 
przebaczenie dla prześladowców, którzy zadawali cierpienia 
chrześcijanom. 
#006102
Javier Solana, wysoki przedstawiciel Unii Europejskiej ds. 
bezpieczeństwa i polityki zagranicznej, uda się na Filipiny, aby 
pomóc w pomyślnym zakończeniu dramatu zakładników, porwanych 
przez islamskich fundamentalistów. Uzgodnili to ministrowie 
spraw zagranicznych Piętnastki na nieformalnym spotkaniu w 
Furnas, na azorskiej wyspie Sao Miguel. Z inicjatywą wysłania 
Solany na Filipiny wystąpiły Niemcy, Francja i Finlandia. Wśród 
zakładników są bowiem obywatele tych trzech państw.
W niedzielę pociskami moździerzowymi ostrzelano linie obrony 
islamskich fundamentalistów. Filipiński lekarz zaapelował do 
porywaczy, by zgodzili się na ewakuację turystki niemieckiej, 
której grozi zawał serca.
#006103
W hiszpańskim Kraju Basków zastrzelony został dziennikarz Jose 
Luis Lopez de la Calle, który był zdecydowanym przeciwnikiem 
baskijskiego ugrupowania separatystycznego ETA. Jest to czwarte 
zabójstwo przypisywane ETA od czasu gdy organizacja ta w końcu 
ubiegłego roku zerwała 14-miesięczny rozejm w przeprowadzaniu 
akcji terrorystycznych. 
#006104
Znany amerykański finansista George Soros wezwał do 
natychmiastowej interwencji Europejskiego Banku Centralnego 
(EBC) w celu wsparcia wspólnej waluty Unii Europejskiej - euro, 
podano w sobotę w Londynie.
W ostatnich dniach kurs euro w stosunku do dolara spadł do 
najniższego poziomu w dotychczasowej historii waluty 
europejskiej. W środę nastąpiło psychologicznie niebezpieczne 
obniżenie kursu euro, za które dawano na rynkach walutowych 
mniej niż 90 amerykańskich centów. W piątek w momencie zamykania 
rynków walutowych 1 euro warte było 89 centów.
Wszystko to spowodowało nienotowane odchodzenie od euro 
inwestorów światowych, którzy nadal pozbywają się wspólnej 
waluty europejskiej, uważając, że nie ma ona niezbędnego 
wsparcia politycznego ze strony najwyższego kierownictwa Unii 
Europejskiej.
#006105
Hyundai Motor Co. - największy południowokoreański producent 
samochodów - utworzył strategiczny sojusz z firmami 
DaimlerChrysler i Mitsubishi Motors Corp.- poinformowali w 
niedzielę w Seulu przedstawiciele Hyundai.
Trzy firmy będą wspólnie pracować nad skonstruowaniem i 
produkowaniem małolitrażowego samochodu osobowego, który 
sprzedawany będzie na całym świecie - oświadczył Li Kae-an, 
prezes Hyundai Motor Co.
Produkcja auta, które będzie miało silnik od 1000 do 1300 ccm , 
rozpocznie się w 2002 roku. Wstępne założenia trzech firm 
przewidują wyprodukowanie ok. 5 milionów samochodów  w ciągu pięciu lat
w ich zakładach w Japonii, Chinach, Korei Południowej i Europie.
W przedsięwzięcie to Hyundai zamierza zainwestować 833 mln 
dolarów.
#006106
Dzień wcześniej na sopockim molo odbędzie się koncert 
inauguracyjny. Kilka tygodni temu na 1 czerwca premierę 
polskiego okienka zapowiedziała niemiecka VIVA.  
Programy MTV Polska będą produkowane w studiach Atomic TV w 
Warszawie, a nadawane ze studia MTV w Londynie. Program będzie 
nadawany 24 godziny na dobę.
Wiadomo już, które programy z Atomic TV znajdą się w ramówce MTV 
Polska. Będzie to "Dzika Szafa Grająca" (program tworzony
przez widzów, którzy zamawiają swoje ulubione teledyski poprzez 
listy, faxy, e-maile - przyp. PAP), "Pieprz" i "20 Klubowych". 
Pojawią się także filmy dokumentalne z cyklu "Loopa", poświęcone 
zjawiskom pop-kultury i wpływowi muzyki na ich kształtowanie się.
Od pierwszego czerwca rusza natomiast "polskie okno" niemieckiej 
VIVY. W sześciogodzinnym programie VIVA Polska będą prowadzone 
po polsku programy VJs (video jockey), koncerty live, reportaże 
i spotkania z gwiazdami. Program w języku polskim nadawany 
będzie od godz. 14 do 20.
#006107
133 lata temu - 7 maja 1867 r. - urodził się Władysław Reymont, 
autor "Chłopów", laureat literackiej Nagrody Nobla z 1924 r. W 
tym roku, obchodzonym jako Rok Reymontowski, mija 75. rocznica 
śmierci pisarza.
#006108
Koncert muzyki Jerzego Chruścińskiego "Czymże jest nasze życie?" 
zainaugurował w niedzielę w Gliwicach XI Gliwickie Spotkania 
Teatralne. Przez 16 dni teatromani będą oglądać najlepsze 
polskie sztuki tego sezonu.
#006109
Szereg imprez w związku z przypadającym w tym roku jubileuszem 
65-lecia pracy scenicznej Niny Andrycz zapowiada komitet 
honorowy pod nazwą "Warszawianki - Ninie Andrycz". Oficjalną 
uroczystość jubileuszową organizatorzy zaplanowali na 2 czerwca, 
w Salach Redutowych warszawskiego Teatru Wielkiego. 
#006110
Odbywający tournee po Polsce słynny zespół taneczny Hubbard 
Street Dance Chicago wystąpi w poniedziałek i wtorek w 
warszawskim Teatrze Wielkim-Operze Narodowej.
#006111
Czarna komedia nakręcona w estetyce lat siedemdziesiątych - 
"Kallafiorr" Jacka Borcucha - zainaugurowała w sobotę w 
Katowicach III Festiwal Filmów Kultowych. Podczas 10 
festiwalowych dni kinomani obejrzą 28 filmów -klasykę kina 
polskiego i światowego. 
#006112
Kilkadziesiąt filmów fabularnych, krótkometrażowych i 
animowanych rywalizować będzie o statuetkę Poznańskich Złotych 
Koziołków - Grand Prix XVIII Festiwalu Filmów dla Dzieci "Ale 
Kino", który rozpocznie się 15 maja.
#006113
Międzynarodowy Festiwal Filmowy w Cannes, najważniejsze forum 
prezentacji dorobku światowej kinematografii, rozpoczyna się w 
środę 10 maja już po raz 53.	W oficjalnej rywalizacji o Złotą 
Palmę uczestniczą 23 filmy z kilkunastu krajów.
#006114
Około 3,5 tys. widzów oglądało w katowickim Spodku sobotni 
koncert legendy art rocka, działającego nieprzerwanie od ponad 
30 lat, brytyjskiego zespołu Jethro Tull. Był to ostatni spośród 
trzech koncertów, jakie zespół dał w Polsce.
#006115
Absolwenci szkół średnich przystąpią we wtorek do egzaminów 
dojrzałości. Tradycyjnie jako pierwszy będą zdawać egzamin 
pisemny z języka polskiego. Według MEN w tym roku szkoły 
średnie kończące się egzaminem maturalnym kończy ok. 390 tys. 
osób. Ok. 95 proc. z nich przystąpi do matury. Dodatkowo chęć 
przystąpienia do matury zadeklarowało ok. 20 tys. osób 
dorosłych, które skończyły szkoły średnie, ale nie zdawały 
egzaminu maturalnego. Maturę zdaje w skali kraju ok. 86 proc. 
osób, które do niej przystępują. Te dane różnią się jednak 
zależnie od rodzaju szkoły i regionu kraju. 
#006116
"Nasz mózg wie więcej, niż nam się zdaje. Świadomie możemy mieć 
poczucie, że nasza wiedza jest ograniczona, ale w rzeczywistości 
mamy ogromne pokłady pamięci wzbogacane przez cztery lata nauki. 
Nie można zakuwać do ostatniego dnia o Kochanowskim, przeglądać 
bez przerwy to, co już umiemy, bo wtedy nie dajemy 
podświadomości szansy, by nam pomogła" - powiedział prof. 
Krzysztof Konarzewski z Instytutu Psychologii PAN. Jego zdaniem 
badania neurofizjologiczne wskazują, że wiele zadań życiowych 
człowiek wykonuje poza świadomością, "nie mając pojęcia, że to 
potrafi". "Na dzień czy dwa przed maturą nie zaglądałbym do 
książek. Poszedłbym na spacer, na lody, spotkał się z kolegami, 
uprasowałbym sobie spodnie. I zdecydowanie się nie uczył" - 
dodał profesor. 
#006117
O powołanie Rady Edukacji Narodowej i przyspieszenie prac nad 
projektem ustawy "Prawo o szkolnictwie wyższym", zawierającym 
propozycje wyższych płac dla naukowców, zaapelowali obradujący w 
Poznaniu rektorzy szkół wyższych.
#006118
Każdego roku 1500 Polaków zapada na czerniaka skóry - nowotwór, 
powodowany m.in. przez nadmierne opalanie się. 800 z nich umiera 
z tego powodu. Od 1963 r. nastąpił trzykrotny wzrost 
zachorowalności na tę chorobę u mężczyzn i dwukrotny u kobiet. 
#006119
Kilka tys. mieszkańców Białegostoku uczestniczyło w plenerowej 
promocji zdrowia w Parku Zwierzynieckim. Pod hasłem "Twój 
kręgosłup" uczono tam, jak dbać o kręgosłup i zapobiegać jego 
schorzeniom czy urazom.
#006120
Nieznany obiekt z kosmosu przeleciał nad czeskim Śląskiem i - po 
wybuchu - spłonął w atmosferze nad Ostravą.
#006121
Studenci szkockiego uniwersytetu im. Roberta Gordona w Aberdeen 
będą się mogli wkrótce dowiedzieć, jak zaprojektować roboty, by 
mogły "samodzielnie" reagować na nieprzewidziane sytuacje i 
podejmować "przemyślane decyzje".
#006122
Jedna z pekińskich księgarni otworzyła w Internecie stronę 
"czerwony świat". Tematem przewodnim strony jest marksizm. W ten 
sposób uhonorowano przypadającą w piątek rocznicę urodzin 
Karola Marksa oraz równocześnie 80. rocznicę wydania chińskiej 
wersji "Manifestu komunistycznego". Na stronie http://www.red-
world.com.cn wizytujących wita promieniująca podobizna Marksa na 
czerwonym tle. Znaleźć tam można podstawowe informacje o 
doktrynie marksizmu, o myśli Mao Zedonga i Deng Xiaopinga 
oraz ich zastosowaniu we współczesnym społeczeństwie i gospodarce.
#006123
Filipińska policja zlokalizowała, śledzi i czeka na nakaz 
aresztowania domniemanego autora wirusa "ILOVEYOU" - podało 
Narodowe Biuro Śledcze. Jego przedstawiciel Nelson Bartolome 
powiedział dziennikarzom, że obecnie oczekuje się na nakaz 
aresztowania domniemanego hakera, którego wirus i jego odmiany 
zainfekowały od czwartku miliony komputerów na całym świecie.
Z kolei ekspert komputerowy Frederik Bjoerck z Uniwersytetu 
Sztokholmskiego, który w ubiegłym roku pomógł FBI wytropić 
autora groźnego wirusa komputerowego "Melissa", poinformował, iż 
autorem "wirusa miłosnego" jest niejaki "Michael", niemiecki 
student, przebywający na stypendium w Australii. Według 
szwedzkiego specjalisty, ów pirat komputerowy ma ok. 20 lat i 
jest wyraźnie rozczarowany programem swoich australijskich 
studiów.
#006124
Polska i inni kandydaci do Unii Europejskiej zobowiążą się w tym 
tygodniu na konferencji w Warszawie do prawdziwego skoku w erę 
Internetu. Uczynią to w ślad za UE, która - ze znacznie lepszych 
pozycji - zapowiedziała to już na marcowym szczycie w Lizbonie. 
#006125
Ponad 20, w większości pijanych, pseudokibiców zatrzymała w 
sobotę policja podczas derbów Śląska, czyli meczu piłkarskiego 
między Górnikiem Zabrze i Ruchem Chorzów na stadionie w Zabrzu. 
Spotkanie obserwowało ok. 7,5 tys. widzów.
Awantury z udziałem pseudokibiców obu drużyn rozpoczęły się w 
trakcie meczu. Wandale wyrywali ławki i rzucali nimi w 
policjantów. Ci strzelali w powietrze gumowymi kulami. Użyto też 
armatki wodnej.
Spotkanie na chwilę przerwano, gdy na boisko rzucono z trybun 
płonące serpentyny. W wozie strażackim, który przyjechał, by je 
ugasić, wybito przednią szybę. 
Po meczu wandale wybili kilkanaście szyb w pociągu z Zabrza do 
Katowic. 
#006126
Major wojsk lotniczych jest podejrzewany o to, że w miejscowości 
Sięganów (łódzkie) potrącił rowerzystę i uciekł z miejsca 
zdarzenia. Domniemanego sprawcę zatrzymała policja po pościgu.
Poszkodowany rowerzysta ze złamanym obojczykiem leży w szpitalu. 
#006127
Bułgarscy celnicy udaremnili w nocy z sobotę na niedzielę 
przemyt z Turcji 61 kilogramów heroiny. Narkotyki były ukryte w 
skrytkach w mikrobusie z albańskimi znakami rejestracyjnymi, 
który miał jechać tranzytem do Tirany.
#006128
Budynek mieszkalny i trzy osobowe auta spłonęły doszczętnie w 
pożarze w Hucie Skaryszewskiej koło Radomia. W mieszkaniu 
należącym do Stanisława Łyżwińskiego, członka zarządu 
"Samoobrony", przebywał w czasie pożaru m.in. Andrzej Lepper. 
"To był zamach na moje życie. Mówię to z całą odpowiedzialnością 
i wiem, że jest to powiązane z najwyższymi czynnikami władzy w 
Polsce. Moje telefony muszą być na podsłuchu, bo inaczej nikt by 
nie wiedział, że właśnie tutaj spędzę noc" - powiedział Lepper. 
Przewodniczący zapowiedział, że jego adwokaci wystąpią o 
przyznanie mu policyjnej ochrony.
#006129
Od niedzieli do 14 maja obchodzony jest tydzień Polskiego 
Czerwonego Krzyża. W poniedziałek przypada Światowy Dzień 
Czerwonego Krzyża i Czerwonego Półksiężyca. Najważniejszym 
wspólnym elementem polskich obchodów będzie układanie 
"ludzkiego" znaku Czerwonego Krzyża, m.in. we Wrocławiu, 
Warszawie i Łodzi - poinformowała Joanna Morawska z PCK. Odbędą 
się też kwesty uliczne. Zebrane podczas nich pieniądze mają być 
przeznaczone na zorganizowanie kolonii i obozów dla dzieci z 
najuboższych rodzin. 
Z okazji Światowego Dnia Czerwonego Krzyża ponad 2 tys. łodzian 
uczestniczyło w próbie ustanowienia rekordu Guinnessa, 
polegającej na utworzeniu "żywego" krzyża genewskiego - symbolu 
Czerwonego Krzyża. 
#006130
Pięciometrowy pomnik Józefa Stalina ze styropianu odsłonięto na 
wrocławskim rynku. To część "Pożegnania lat 50." - happeningu, 
zorganizowanego w ramach obchodów milenium Wrocławia.
#006131
Już cztery osoby zmarły w Częstochowie po wypiciu nieznanego 
trunku. 
#006132
Od poniedziałku do środy na terenach leśnych wszystkich gmin 
byłego woj. radomskiego zrzucana będzie z samolotów szczepionka 
przeciw wściekliźnie dla lisów. leśnego.
#006133
Nowy rekord świata w piciu piwa padł w Czechach. 100 studentów w 
ciągu 53,62 sekundy wypiło 100-litrową beczkę piwa. 
#006134
Milion 326 tysięcy dolarów zapłacił anonimowy kolekcjoner za 
skrzypce wykonane przez włoskiego lutnika z Cremony, Antonio 
Stradivariusa, podczas aukcji w nowojorskiej galerii Cristie's.
#006135
W ostatnim meczu w grupie D piłkarskich mistrzostw Europy 
juniorów do lat 16 Polska pokonała Rumunię 3:0 (1:0). W innym 
meczu tej grupy Grecja zwyciężyła Hiszpanię 2:1. Polacy zajęli 
trzecie miejsce w grupie D za Grecją oraz Hiszpanią i nie 
zakwalifikowali się do ćwierćfinału mistrzostw. Rumunia została 
sklasyfikowana na czwartej pozycji.
#006136
Bayern Monachium pokonał w Berlinie Werder Brema 3:0 (0:0) w finałowym
meczu o piłkarski Puchar Niemiec.
#006137
Trener Eintrachtu Frankfurt, Felix Magath, oskarża władze 
Niemieckiej Federacji Piłki Nożnej (DFB) o to, że bardziej im 
zależy na zyskach niż lepszej grze narodowej reprezentacji. 
#006138
Od zwycięstwa 8:0 nad Meksykiem rozpoczęły amerykańskie 
piłkarki swój udział w turnieju o Puchar USA w Portland. W 
drugim meczu Kanada wygrała z Koreą Płd 1:0.
#006139
Reprezentacja Polski w piłce nożnej kobiet zremisowała w sobotę 
w Koninie, w meczu grupy 5. eliminacji Mistrzostw Europy, z 
Belgią 2:2 (1:2) i straciła szansę awansu do finałów mistrzostw.
#006140
Elżbieta Urbańczyk wygrała w niedzielę na torze w Mechelen 
wyścig na 500 m podczas rozgrywanych tam zawodów o Puchar Świata 
w kajakarstwie. Na tym dystansie zwyciężyły również w dwójkach 
Beata Sokołowska i Aneta Pastuszka. 
#006141
Amerykanin Billy Hamill wygrał pierwszą eliminację indywidualnych
mistrzostw świata na żużlu, Grand Prix Czech w Pradze. W wielkim finale
pokonał Anglików Marka Lorama i Chrisa Louisa oraz Australijczyka Todda
Wiltshire.
#006142
Tomasz Gollob ukończył Grand Prix Czech w żużlu na piątej pozycji,
wygrywając finał pocieszenia. Drugi z Polaków, Rafał Dobrucki zajął 18
miejsce.
#006143
Michał Aszenberg i Zbigniew Czerwiński odnieśli w Debreczynie 
podwójne zwycięstwo w turnieju rundy kwalifikacyjnej 
indywidualnych mistrzostw Europy juniorów na żużlu.
#006144
Artur Czyż (A. Wielkopolski) wygrał pierwszą eliminację 
samochodowego Pucharu Alfa Romeo, która odbyła się w niedzielę 
na torze "Poznań" w stolicy Wielkopolski. 
#006145
Kolejny udany występ zanotował młody polski kierowca wyścigowy, 
Maciej Marcinkiewicz, zajmując piąte miejsce w silnie obsadzonym 
wyścigu Formuły 3 na torze Hungaroring.   
#006146
Fin Mika Hakkinen (McLaren-Mercedes) wygrał w niedzielę na 
torze Catalunya koło Barcelony Grand Prix Hiszpanii Formuły 1. 
Liderem mistrzostw świata pozostał Niemiec Michael Schumacher 
(Ferrari). 
#006147
W meczu rugby o Puchar FIRA Polska przegrała w sobotę w Lublinie 
z Tunezją 0:42 (0:12).
#006148
Piąty mecz finałowy 1 ligi koszykarzy: Zepter Śląsk Wrocław - Anwil
Włocławek 84:71 (47:34). Zepter wygrywając rywalizację play off 4:1
obronił tytuł mistrza Polski i wrocławianie w przyszłym sezonie zagrają
w Superlidze (dawna Euroliga). 
#006149
Mirosław Plawgo (WKS Oleśniczanka) wygrał 22. Maraton 
Warszawski i został mistrzem Polski w maratonie. 
#006150
Robert Kraskowski zajął drugie miejsce w strzelaniu z karabinu 
pneumatycznego (60 strzałów) podczas zawodów w Pilznie. Polak 
uzyskał 699,4 pkt i przegrał z Goencim (Słowacja) - 703,4 pkt.
#006151
Hokeiści Rosji przegrali z Białorusią 0:1 (0:1, 0:0, 0:0) w 
grupie E mistrzostw świata w St. Petersburgu. Była to czwarta 
porażka Rosji, która nie zakwalifikowała się do ćwierćfinałów.
#006152
Zespół Krzysztofa Oliwy New Jersey Devils pokonał na wyjeździe 
Toronto Maple Leafs 4:3 w piątym półfinałowym meczu Konferencji 
Wschodniej o hokejowy Puchar Stanleya. 
#006153
Hokeiści Colorado Avalanche wystąpią w finale Konferencji 
Zachodniej, w rywalizacji o Puchar Stanleya. Drużyna Avalanche 
po raz czwarty pokonała Detroit Red Wings, 4:2, i awansowała do 
trzeciej rundy play off.
#006154
Trzy rekordy świata poprawiły Chinki w Osace podczas mistrzostw 
Azji w podnoszeniu ciężarów. Sun Tianni w wadze 75 kg w 
podrzucie zanotowała 142,5 kg, a w dwuboju 257,5 kg. Dong 
Meiyuan w kategorii ponad 75 kg podrzuciła 160,5 kg.
#006155
Niemiec Danilo Hondo z grupy Telekom wygrał trzeci etap 53. 
Wyścigu Pokoju, z Wernigerode do Halle, długości 118 km. Liderem 
jest Polak Piotr Wadecki. Piotr Wadecki z grupy Mróz Supradyn 
wywalczył żółtą koszulkę lidera. Drugie miejsce w klasyfikacji 
generalnej zajmuje były kolarz Mroza, reprezentujący w tym 
sezonie grupę MAT Ceresit CCC - Piotr Przydział. Polacy liderują 
także w dwóch innych klasyfikacjach: najlepszym góralem jest 
Arkadiusz Wojtas (Mróz), a najaktywniejszym kolarzem - Marcin 
Lewandowski (Legia Bazyliszek).
#006156
Do pierwszej półfinałowej wygranej nad koszykarzami Philadelphia 76'ers
108:91 poprowadził zespół Indiany Pacers Reggie Miller i Jalen Rose,
którzy zdobyli po 40 punktów.
#006157
W 26 kolejce rozgrywek piłkarskiej ekstraklasy przegrał lider - 
Hoop Polonia Warszawa, w Lubinie z Zagłębiem 1:2. Polonia 
zachowała pierwsze miejsce w tabeli, mając nad wiceliderem, 
Ruchem Chorzów, pięć punktów przewagi.
#006158
Ciśnienie spada. W poniedziałek w południe w Warszawie
przewiduje się 1006 hPa.
W poniedziałek w kraju słonecznie, tylko na krańcach 
południowych i południowo-zachodnich po południu rozwiną się 
chmury kłębiaste i wystąpią przelotne deszcze oraz burze. Temp. 
maks. od 22 st. na Suwalszczyźnie do 27 st. na Dolnym Śląsku. 
Wiatr słaby, wschodni.
#006159
Prezydent Aleksander Kwaśniewski zaapelował w przemówieniu z 
okazji 55. rocznicy zakończenia w Europie II wojny światowej, by 
przelana krew łączyła weteranów. W uroczystościach z tej okazji 
nie uczestniczył Światowy Związek Żołnierzy AK.
Po przemówieniu na Grobie Nieznanego Żołnierza złożono wieńce od 
władz państwowych, kombatantów i przedstawicieli państw, które 
tworzyły koalicję antyhitlerowską oraz od attaches wojskowych.
W ceremonii nie wzięli udziału reprezentanci Światowego Związku 
Żołnierzy AK, który chciał, by podczas uroczystości zabrał głos 
także prezes związku Stanisław Karolkiewicz. W oświadczeniu 
Związku, które otrzymała PAP, napisano, że przemówienie prezesa 
miało zawierać ocenę rocznicy. Wg Związku "to stanowisko 
znalazło zrozumienie u przedstawicieli Kancelarii Prezydenta 
RP". Jednak po przesłaniu kancelarii treści planowanego 
wystąpienia "powiadomiono nas, iż Prezydent uznał, że 
przemówienie to nie może być wygłoszone - w tej sytuacji ŚZŻAK 
uważa swój udział w tej uroczystości za niewskazany, gdyż nie 
zamierza akceptować kolejnej próby zakłamywania naszej historii" 
- oświadczył  sekretarz Zarządu Głównego Związku Jacek 
Miłobędzki. 
Wg Marka Dukaczewskiego z kancelarii prezydenta, komitet 
honorowy, w skład którego wchodziły także inne stowarzyszenia 
kombatanckie, sprzeciwił się wygłoszeniu przemówienia przez 
prezesa Światowego Związku Żołnierzy AK, argumentując, że 
powinno być tylko jedno wystąpienie - prezydenta. 
#006160
Premier Jerzy Buzek obiecał, że pomoże w szybkim przyznaniu b. 
żołnierzom AK pomieszczeń w budynku dawnej PAST-y - poinformował 
PAP Jacek Miłobędzki ze Światowego Związku Byłych Żołnierzy AK 
po poniedziałkowym spotkaniu z premierem. 
Miłobędzki powiedział, że Stowarzyszeniu zależy, by w budynku 
dawnej PAST-y przy ul. Zielnej w Warszawie utworzyć 
samofinansujący się Instytut Armii Krajowej. "Premier zapowiedział, 
że w krótkim terminie sprawa będzie rozwiązana" - powiedział 
Miłobędzki, sekretarz Zarządu Głównego Stowarzyszenia. 
#006161
Zjednoczenie Chrześcijńsko-Narodowe najprawdopodobniej poprze 
kandydaturę Mariana Krzaklewskiego na urząd prezydenta - 
twierdzi lider PPChD Paweł Łączkowski, podsumowując efekty 
niedzielnego spotkania prezydium AWS na Kaszubach. Politycy 
Zjednoczenia przyznają, że poparcie przez tę partię 
Krzaklewskiego "przybliżyło się o parę kroków". Tymczasem SKL 
nadal podtrzymuje koncepcję prawyborów, a w PPChD waży się 
możliwość poparcia dla Krzaklewskiego. 
#006162
Prezes Stronnictwa Konserwatywno-Ludowego Jan Maria Rokita 
powiedział PAP po poniedziałkowym posiedzeniu zarządu 
Stronnictwa, że jeżeli SKL wystawi kandydata do prawyborów 
prezydenckich, to będzie nim najprawdopodobniej marszałek Sejmu 
Maciej Płażyński. "Ja jestem za tym, by to był marszałek 
Płażyński, ale przede wszystkim Rada Krajowa AWS musi podjąć 
decyzje w sprawie przeprowadzenia prawyborów" - powiedział 
Rokita. Dodał, że SKL podtrzymuje postulat przeprowadzenia w AWS 
prawyborów prezydenckich. Zarząd SKL przyjął uchwałę 
upoważniającą Rokitę do rozmów z PPChD w sprawie wspólnego 
wystawienia Płażyńskiego w prawyborach oraz do rozmów z samym 
marszałkiem - wynika z informacji PAP z zarządu SKL. 
#006163
"Po pierwsze umieć" - taka idea będzie przyświecać kampanii 
prezydenckiej Andrzeja Olechowskiego. Olechowski poinformował w 
Katowicach, że podczas kampanii wyborczej duży nacisk położy na 
zagadnienia związane z edukacją. 
Przypomniał też, że nie stara się o poparcie żadnej partii i 
będzie prowadził kampanię - jak to ujął - wspólnoty środowisk 
umiarkowanych. "Będę się też starał sięgnąć do środowisk, które 
popierają urzędującego prezydenta. Później będę chciał też 
sięgnąć do środowisk bardziej odległych od centrum, ale 
stopniowo" - powiedział. 
#006164
Wg Jerzego Wierchowicza (UW), przerzucanie na obecną koalicję 
odpowiedzialności za korupcję jest nieuczciwe politycznie. 
Mariusz Kamiński (AWS) uważa, że deklaracje SLD o walce z 
korupcją są mało wiarygodne. 
"Jeżeli korupcja się szerzy, to jesteśmy wszyscy za to 
odpowiedzialni i przerzucanie na aktualnie rządzących 
odpowiedzialności jest bzdurą i nieuczciwością polityczną" - 
powiedział w poniedziałek PAP szef klubu UW. "Pamiętamy szereg 
afer, które miały miejsce za czasów PSL-SLD" - dodał.
"Musimy być uczciwi wszyscy, a nie przerzucać odpowiedzialność 
jedni na drugich" - podkreślił. Zdaniem Wierchowicza "jeżeli 
Sojusz mówi, że koalicja AWS-UW doprowadziła do poszerzenia się 
korupcji, to równie dobrze można powiedzieć, że to wszystko 
zaczęło się za czasów koalicji SLD-PSL".
#006165
Uczestnicy konferencji zorganizowanej przez klub parlamentarny 
SLD uznali, że w Polsce rozkwita korupcja, a odpowiedzialność za 
to ponosi rządząca koalicja. Ocenili, że nie bez winy są też 
politycy ugrupowań opozycyjnych. Uczestnicy spotkania zgodzili 
się, że Polsce potrzebny jest "Pakt Antykorupcyjny". 
Zdaniem Włodzimierza Cimoszewicza w Polsce rozkwitła korupcja, a 
"zasadniczą odpowiedzialność za ten stan rzeczy ponoszą 
ugrupowania rządzące obecnie naszym krajem". "Zarówno AWS jak i 
UW mają brudne ręce i nieistotne są różnice między nimi pod tym 
względem" - mówił Cimoszewicz. W jego ocenie korupcji sprzyjają 
m.in. złe regulacje dotyczące finansowania partii politycznych, 
nieszczelne prawo o przetargach publicznych, brak prawa o 
lobbingu i o dostępie do informacji. Zwracał uwagę, że w Polsce 
rozwinął się "klientelizm polityczny".
#006166
O podjęcie "konkretnych rozmów na rzecz utworzenia Paktu 
Antykorupcyjnego ponad podziałami politycznymi" zaapelowało do 
"środowisk patriotycznych" stowarzyszenie "Młodzi Konfederaci", 
związane z KPN-Ojczyzna. Jak powiedział PAP przewodniczący 
stowarzyszenia Paweł Czyż, apel skierowany jest przede wszystkim 
do KPN-Ojczyzna, "Solidarności", Porozumienia Polskich 
Chrześcijańskich Demokratów, Polskiego Stronnictwa Ludowego, 
Ruchu Odbudowy Polski, Unii Polityki Realnej i Unii Pracy, ale 
także innych organizacji. Utworzenie takiego paktu jest - 
zdaniem "Młodych Konfederatów" - konieczne "wobec 
bezprecedensowych, cynicznych i doraźnych gier politycznych w 
kwestii +kampanii antykorupcyjnej+ Sojuszu Lewicy Demokratycznej". 
Apel nie dotyczy SLD, z którym konfederaci nie chcą współpracować.
#006167
O poczuciu bezpieczeństwa w społeczeństwie oraz sytuacji ofiar 
przestępstw dyskutowali w Sejmie uczestnicy II Forum 
"Społeczeństwo przeciw przemocy". 
"Nasze państwo klasyfikowane jest jako kraj o średnim zagrożeniu 
przestępczością. W społeczeństwie rośnie jednak poczucie tego 
zagrożenia - powiedział wiceminister spraw wewnętrznych i 
administracji Bogdan Borusewicz. 
Zdaniem minister sprawiedliwości Hanny Suchockiej w ciągu 
ostatnich dwóch lat zmieniło się podejście resortu przy 
przygotowaniu odpowiednich przepisów kodeksów. "Wcześniej 
koncentrowaliśmy się bardziej na osobach podejrzanych. Teraz 
zwracamy większą uwagę na ofiarę". Minister dodała, że chodzi o 
to, by szybciej załatwiać roszczenia pokrzywdzonych, a także o 
działania mające skrócić i przyspieszyć postępowanie karne.
#006168
22 maja Sąd Okręgowy w Warszawie ma ogłosić wyrok w procesie 
cywilnym, wytoczonym przez Aleksandra Kwaśniewskiego dziennikowi 
"Życie" za sugestię jego wspólnych wakacji z oficerem wywiadu b. 
ZSRR i Rosji Władymirem Ałganowem. Poniedziałek był ostatnim 
dniem rozpoczętego w kwietniu 1998 procesu. Pełnomocnicy 
prezydenta poparli wszystkie żądania pozwu; adwokaci pozwanych 
wnieśli o jego odrzucenie. 
Pozwani twierdzą, że proces udowodnił, iż zbierając materiały o 
sprawie i opisując ją, dopełnili wymogu dziennikarskiej 
rzetelności - a właśnie to było istotą procesu. Strona powodowa 
uważa zaś, że chodziło o ustalenie stanu faktycznego, a pozwani 
nie dowiedli, iż w podanym przez nich terminie Kwaśniewski był w 
Cetniewie oraz że nie dopełnili wymogu rzetelności.
#006169
Zarzut współpracy Wileńskiej AK z Wehrmachtem i SS to 
nieporozumienie - uważa historyk, dr Piotr Niwiński z 
Uniwersytetu Gdańskiego, komentując dla PAP doniesienia 
niemieckiego tygodnika "Der Spiegel". 
Wg "Spiegela" w trakcie drugiej wojny światowej Armia 
Krajowa współpracowała przez pewien czas z SS i Wehrmachtem. 
Terenem współpracy miała być Wileńszczyzna. "Der Spiegel" 
powołuje się na dokumenty, które znalazł w jednym z moskiewskich 
archiwów i opublikował w fachowym czasopiśmie "Osteuropa" 
historyk Bernhard Chiari. Wg "Spiegla" na początku 1944 wileńska 
AK zaproponowała Niemcom rokowania w sprawie współpracy. 
"Jest to odgrzebywanie starych kłamstw sfabrykowanych przez NKWD 
w celu dyskredytowania AK i wielokrotnie już zdemaskowanych przez 
historyków" - mówi dr Niwiński, badacz historii polskiej 
konspiracji i partyzantki na Wileńszczyźnie. Rewelacje o 
rzekomej współpracy III Brygady AK z Niemcami pochodzą od majora 
Christiansena, którego NKWD wykorzystało jako "eksperta" od AK. 
#006170
Zdaniem George'a Sorosa, Polska odniosła sukces, a Polacy są 
"najzdrowszym społeczeństwem" Europy środkowo-wschodniej. Tę 
opinię znany finansista i filantrop wygłosił podczas 
uroczystości nadania mu przez "Gazetę Wyborczą" tytułu Człowieka 
Roku i wręczenia medalu "Silnej Złotówki". 
W laudacji wygłoszonej na cześć Sorosa szef polskiej dyplomacji 
Bronisław Geremek podkreślił, że największy dla niego podziw 
wiąże się  z tym, jak "jeden z największych filantropów naszych 
czasów" te pieniądze wydaje dla urzeczywistniania w krajach 
postkomunistycznych idei społeczeństwa otwartego. Sorosa 
chwalili prezydent Aleksander Kwaśniewski i premier Jerzy Buzek. 
#006171
Komisarz ds. poszerzenia UE, Niemiec Guenter Verheugen zapewnił, 
że nie wyklucza przyjęcia nowych członków do Unii przed 2005 r.
Wg przebywającego w Brukseli szefa Urzędu Komitetu Integracji
Europejskiej, Jacka Saryusza-Wolskiego, jest to jednoznaczne
z polskim scenariuszem dochodzenia do Unii - zakończeniem 
negocjacji członkowskich w pierwszej połowie 2001 i 
przystąpieniem 1 stycznia 2003. Saryusz-Wolski podkreślił, 
że Polska chciałaby usłyszeć, kiedy Unia planuje przyjąć 
pierwszych nowych członków, a nie tylko, kiedy zamierza 
zakończyć negocjacje w tej sprawie. 
W 50. rocznicę deklaracji Schumana, która zapoczątkowała proces 
integracji europejskiej, szef UKIE wezwał Piętnastkę do "odwagi" 
i nieociągania się z przyjmowaniem nowych krajów do Unii.
#006172
"To, co jest istotne po stronie duńskiej, to pełne poparcie dla 
naszych europejskich aspiracji. Tak było i z wstąpieniem Polski 
do NATO. Duńczycy jako pierwsi zgodzili się na naszą obecność w 
Pakcie" - powiedział przebywający z oficjalną wizytą w Danii
marszałek Sejmu.  Maciej Płażyński powiedział, że Dania zajmując 
takie stanowisko widzi w tym także własny interes gospodarczy. 
"Duńczycy kierują się własnym interesem. Patrzą na Polskę jako 
na kraj 40-milionowy, szybko rozwijający się, coraz 
zamożniejszy. Z perspektywy kilkumilionowej Danii Polska jest 
dużym, atrakcyjnym krajem. Dania widzi w tym szansę na ekspansję 
gospodarczą" - mówił.
#006173
W obliczu niebezpieczeństwa fiaska inicjatywy fundacji 
odszkodowawczej dla ofiar pracy przymusowej w okresie III 
Rzeszy, najwyższe autorytety w Niemczech wzmogły presje na 
firmy, aby skłonić je do przystąpienia do funduszu. O jak 
najszybsze przekazanie środków dla byłych robotników 
przymusowych zaapelowali prezydent Niemiec Johannes Rau, 
kanclerz Gerhard Schroeder, przewodniczący parlamentu Wolfgang 
Thierse oraz kilku innych polityków. 
#006174
Trzeba osądzić odpowiedzialnych za naruszenia praw człowieka 
wobec Niemców po II wojnie światowej - napisała z okazji 55. 
rocznicy kapitulacji hitlerowskich Niemiec Erika Steinbach, 
przewodnicząca Związku Wypędzonych (BdV). W artykule 
opublikowanym w dzienniku "Frankfurter Allgemeine Zeitung" 
Steinbach wyraziła opinię, że po II wojnie światowej w Europie 
Środkowej i Wschodniej doszło do nieludzkiego i okrutnego 
traktowania milionów Niemców. Stwierdziła, że większość naruszeń 
praw człowieka wobec Niemców nie została do tej pory 
"zaleczona". "Konieczne jest  przyznanie się i wola zaleczenia 
tych naruszeń praw człowieka przez państwa, na których 
terytorium okropności te miały miejsce. Trzeba osądzić żyjących 
jeszcze odpowiedzialnych" - uważa Steinbach.
#006175
Marszałek litewskiego sejmu Vytautas Landsbergis opracował 
projekt ustawy domagającej się od Moskwy odszkodowania za 50 lat 
okupacji Litwy przez ZSRR. Projekt ustawy zobowiązuje rząd 
litewski, by domagał się od Rosji odszkodowania finansowego za 
represje wobec ludności i zniszczenie środowiska naturalnego 
podczas władzy radzieckiej w latach 1940 i 1944-1991. 
Przewiduje, że dokładną sumę odszkodowania, jakiej Litwa zażąda 
od Rosji, ustali specjalnie w tym celu powołana komisja.
#006176
Przebywający z kilkudniową wizytą w USA premier Ukrainy Wiktor 
Juszczenko omawiał sposoby przyspieszenia reform rynkowych na 
Ukrainie, kwestie stosunków dwustronnych i zagadnienia 
bezpieczeństwa europejskiego. Juszczenko spotkał się w 
Waszyngtonie z sekretarz stanu Madeleine Albright, ministrem 
Skarbu Lawrence'em Summersem i pełnomocnikiem rządu ds. handlu 
zagranicznego panią Charlene Barschefsky. 
#006177
Nieuznawany przez Moskwę prezydent Czeczenii Asłan Maschadow 
powtórzył w wywiadzie, jaki przeprowadziła z nim AFP za 
pośrednictwem służby prasowej czeczeńskiego przywódcy, że jest 
gotów negocjować z Rosją bez wstępnych warunków. Maschadow 
uważa, że to nie Putin, lecz rosyjscy wojskowi dążą do 
kontynuowania wojny w Czeczenii. Według niego, prezydent Rosji 
jest kimś w rodzaju zakładnika wojskowych, którzy są przekonani, 
że to oni wynieśli Putina do władzy.
#006178
Podczas uroczystego koncertu memorialnego w obozie 
koncentracyjnym w Mauthausehen prezydent Austrii Thomas Klestil 
wezwał rodaków, aby dokonali konfrontacji z nazistowską 
przeszłością kraju. "Nadszedł najwyższy czas żebyśmy wspólnie 
dokonali konfrontacji z problemami, które dotyczą tych okropnych 
spraw i przyjęli do wiadomości fakt istnienia w naszej historii 
tego ciemnego rozdziału" - powiedział szef austriackiego państwa. 
#006179
Rządząca od stycznia w Chorwacji centrolewicowa koalicja 
tryumfowała w wyborach do rady miejskiej Zagrzebia. Wybory w 
stolicy traktowano jako pierwszy poważny sprawdzian dla rządu 
Ivicy Raczana. 
Ogłoszone oficjalne wyniki oznaczają, że centrolewicowa koalicja 
zdetronizowała rządzącą przez 10 lat Chorwacką Wspólnotę 
Demokratyczną (HDZ) również we władzach Zagrzebia. Ostrzeżeniem 
dla rządzącej koalicji jest jednak bardzo niska frekwencja w 
głosowaniu, w którym uczestniczyło zaledwie 33,7 proc. 
uprawnionych. Zdaniem analityków jest to sygnał, że wyborcy nie 
są całkowicie zadowoleni z pierwszych stu dni rządów 
centrolewicy, choć jeszcze nie wycofują swego poparcia.    
#006180
Sekretarz generalny ONZ Kofi Annan wezwał ponownie do wysłania 
sił szybkiego reagowania do Sierra Leone. Zezwolił również na 
ewakuację 266 cywilnych pracowników misji ONZ z tego 
afrykańskiego kraju. Annan uważa, że siły szybkiego reagowania 
powinny wesprzeć żołnierzy z sił pokojowych ONZ w przywróceniu 
spokoju w Sierra Leone. Jak dotąd USA, W.Brytania, Francja i 
inne państwa europejskie odrzuciły propozycję udziału w siłach 
szybkiego reagowania.
#006181
Podczas poniedziałkowej sesji Giełdy Papierów Wartościowych 
spadł kurs akcji 95 spółek, 80 wzrósł, a 46 nie zmienił się, w 
tym na rynku NFI spadła cena akcji ośmiu funduszy, trzech 
wzrosła i trzech nie zmieniła się. Indeks rynku podstawowego WIG 
spadł o 0,5 proc. i wyniósł 19.266,8 pkt. 
#006182
Wg maklera DM BOŚ Marka Pokrywki hossa na warszawskiej 
giełdzie jeszcze się nie zakończyła i WIG może wzrosnąć nawet do 
30.000 pkt. 
"Co prawda na warszawskim parkiecie ciągle utrzymuje się marazm 
z przewagą spadków, ale mimo to uważam, że hossa jeszcze się nie 
zakończyła i w najbliższym czasie WIG powinien wykonać jeszcze 
jedną falę wzrostową, która może wynieść ten indeks nawet do 
30.000 pkt." - powiedział Pokrywka.
Według niego dowrócenie rozpoczętej w marcu fali spadkowej i 
zmiana trendu na wzrostowy może nastąpić po dojściu WIG-u do 
18.200 pkt. "Jeżeli odwrócenie trendu nie nastąpi na tym 
poziomie, to istnieje spora szansa, że można go oczekiwać po 
spadku WIG-u do około 17.500 pkt." - dodał Pokrywka.
#006183
Zgodnie z oczekiwaniami Rada Polityki Pieniężnej nie zmieniła 
polityki monetarnej, wydała jedynie komunikat, w którym 
stwierdziła, że kontynuowanie deprecjacji złotego nie byłoby 
uzasadnione sytuacją makroekonomiczną Polski. 
#006184
Rezerwy oficjalne brutto spadły w kwietniu o 628 mln USD, do 24 
mld 964,7 mln USD, z 25 mld 592,7 mln USD w marcu - poinformował 
Narodowy Bank Polski. 
#006185
Złoty w poniedziałek umocnił się o 15 groszy wobec piątkowego 
zamknięcia i osiągnął poziom 4,48 zł za 1 USD - poinformował 
analityk BPH Marek Zuber.
#006186
Na poniedziałkowym przetargu Ministerstwo Finansów sprzedało 
bony o wartości 478,56 mln zł wobec oferty o wartości 700 mln zł 
- poinformował Narodowy Bank Polski, organizator przetargu. 
#006187
W II połowie kwietnia ceny żywności i napojów bezalkoholowych 
nie zmieniły się w porównaniu z I połową kwietnia i wzrosły o 
0,7 proc. w stosunku do II połowy marca - podał w poniedziałek 
GUS w komunikacie. 
#006188
W marcu 2000 roku pogłowie trzody chlewnej zmniejszyło się o 
1791,2 tys. sztuk (9,5 proc.) w stosunku do marca 1999 roku i 
wyniosło 17082,2 tys. sztuk - poinformował w poniedziałek Główny 
Urząd Statystyczny. 
#006189
Bank Przemysłowo-Handlowy planuje zwiększyć zysk netto do 172 
mln zł w 2000 roku oraz 525 mln zł w 2004 roku z 22 mln zł w 
1999 roku - podał bank w komunikacie przedstawiającym strategię 
rozwoju banku do 2004 roku.
#006190
Rafineria Czechowice SA podwyższyła od poniedziałku ceny 
hurtowe produkowanych przez siebie paliw. Etylina 94 zdrożała o 
90 zł za tonę, bezołowiowa etylina 95 o 80 zł za tonę, a olej 
napędowy o 30 zł za tonę. 
#006191
Najpóźniej do końca września Polska otrzyma drugą transzę 
pożyczki z Banku Światowego na wsparcie restrukturyzacji 
górnictwa, w wysokości 230 mln USD - poinformował w poniedziałek 
wiceminister gospodarki Jan Szlązak. 
#006192
Wspólnicy PTK Centertel podjęli uchwałę o podwyższeniu 
kapitału zakładowego tej spółki z 930.498.846 zł do 
1.200.499.290, czyli o 270.000.444 zł - poinformowała TP SA w 
komunikacie. 
#006193
Niecałą połowę należnych składek na ZUS, ponad 41 proc. podatku 
VAT oraz około 84 proc. podatku dochodowego od osób fizycznych 
zapłaciły w pierwszym kwartale tego roku podmioty z sektora 
górnictwa węgla kamiennego. 
#006194
Część związkowców Polskiego Koncernu Naftowego SA (PKN) od 9 
maja wszczyna z zarządem spółki spór zbiorowy - poinformował w 
poniedziałek PAP Walenty Cywiński koordynator międzyzwiązkowego 
komitetu protestacycjnego. 
#006195
Francuski minister skarbu Jean Lemierre został w poniedziałek 
oficjalnym kandydatem Unii Europejskiej na prezesa Europejskiego 
Banku Odbudowy i Rozwoju (EBOR) - poinformowały źródła unijne. 
#006196
Ministrowie finansów 11 państw stefy euro w wydanym w 
poniedziałek oświadczeniu wyrazili zaniepokojenie obecnym 
osłabieniem wspólnej waluty europejskiej, ale nie zapowiedzieli 
żadnych kroków interwencyjnych. 
#006197
Na tokijskiej giełdzie w poniedziałek spadła wartość akcji, 
wzrósł natomiast kurs amerykańskiego dolara. 
#006198
Trwający od sześciu dni w Norwegii strajk odbija się negatywnie 
na europejskim przemyśle samochodowym. Koncern Saab ma przerwać 
od wtorku, z powodu braku dostaw części, pracę w trzech 
zakładach w Szwecji. 
#006199
Komunikat  Rady Polityki Pieniężnej powinien uspokoić 
uczestników rynku walutowego i powstrzymać w najbliższych dniach 
dalszą deprecjację złotego - uważają analitycy pytani przez PAP. 
W poniedziałek RPP zgodnie z oczekiwaniami nie zmieniła polityki 
monetarnej, wydała jedynie komunikat, w którym stwierdziła, że 
kontynuowanie deprecjacji złotego nie byłoby uzasadnione 
sytuacją makroekonomiczną Polski. 
#006200
W 55. rocznicę zakończenia II wojny światowej w Europie, na 
terenach byłego obozu zagłady Majdanek otwarto wystawę VI 
Międzynarodowego Triennale Sztuki "Majdanek 2000". Ekspozycja 
jest wyrazem artystycznego protestu przeciwko wszelkim formom 
totalitaryzmu. W jednym z poobozowych baraków, pełniącym funkcję 
Galerii Letniej Państwowego Muzeum na Majdanku, zaprezentowano 
ponad 500 prac prawie 300 artystów z 45 krajów. Grand Prix oraz 
Nagrodę Ministra Kultury i Dziedzictwa Narodowego przyznano 
polskiemu plastykowi Pawłowi Warchołowi za tryptyk zatytułowany 
"Bunkier" Po wernisażu u stóp pomnika poświęconego ofiarom 
Majdanka japoński artysta Nobuhiko Utsumi zaprezentował 
widowisko muzyczno-plastyczne "Requiem końca wieku", dedykowane 
ofiarom mijającego stulecia.  
#006201
Pięć nagród aktorskich przyznało jury 40. Kaliskich Spotkań 
Teatralnych. Laureatami zostali: Maja Ostaszewska z Teatru 
Rozmaitości w Warszawie za rolę Anieli w przedstawieniu 
"Magnetyzm serca", Iwona Bielska za rolę królowej w sztuce 
"Królowa i Szekspir" z Teatru Nowego w Łodzi oraz Bożena 
Baranowska za rolę Erny , Halina Rosiakówna za rolę Grety i Ewa 
Skibińska za rolę Mariedl w "Prezydentkach" (Teatr Polski we 
Wrocławiu). Jury doceniło "wysoki poziom organizacyjny Spotkań", 
ale zaznaczyło jednocześnie, że "obok przedstawień bardzo 
dobrych były takie, które nie powinny znaleźć się na festiwalu 
sztuki aktorskiej". Proponujemy, by na przyszłość dokonywać 
staranniejszej selekcji festiwalowych propozycji - podkreślili 
jurorzy.
#006202
Polski reżyser Lech Majewski, twórca filmu "Wojaczek", został 
laureatem Festiwalu Kina Europejskiego, który w niedzielę 
zakończył się w Coroto (prowincja Bari) we Włoszech. Była to 
pierwsza edycja festiwalu, który ma promować współczesne kino 
europejskie. Do konkursu zgłoszono 18 filmów, m.in. z Francji, 
Niemiec, Portugalii, Szwecji, Holandii, Austrii. Najwięcej, bo 
aż pięć filmów, zaprezentowali gospodarze. Film Lecha 
Majewskiego pt. "Wojaczek" wygrał zdecydowanie. Polski reżyser 
był też ulubieńcem publiczności, zwłaszcza młodej. "Wojaczek" to 
fabularyzowana opowieść o życiu poety Rafała Wojaczka. Film 
pokazuje jego tragiczne losy - konflikty z prawem, obsesję 
śmierci, stany depresyjne, które prowadziły do prób 
samobójczych, alkoholizm. Jest jednak przede wszystkim hołdem 
dla poezji, której Wojaczek poświęcił swe krótkie życie (zmarł w 
wieku 26 lat). Lech Majewski - absolwent łódzkiej "filmówki" - 
od 1981 roku mieszka w Stanach Zjednoczonych, ale pracuje na 
całym świecie. Jest nie tylko reżyserem, ale także poetą, 
pisarzem i malarzem. "Wojaczka" zrealizował w ubiegłym roku. 
Film był już prezentowany podczas festiwalu w Berlinie. 
#006203
Krzysztof Jabłoński i Sinfonia Varsovia, pod batutą Janusza 
Powolnego, wystąpią w środę podczas koncertu z okazji rocznicy 
Konstytucji 3 Maja i 190. rocznicy urodzin Chopina. W Studio 
Koncertowym im. W. Lutosławskiego w Warszawie zagrają "Suitę 
Staropolską" Andrzeja Panufnika, dwie kompozycje Fryderyka 
Chopina: Koncert fortepianowy f-moll i "Rondo a la Krakowiak", a 
także IV Symfonię Roberta Schumanna.
#006204
12 polskich pianistów weźmie udział w październikowych 
przesłuchaniach XIV Międzynarodowego Konkursu Pianistycznego im. 
Fryderyka Chopina w Warszawie - poinformował Albert Grudziński, 
dyrektor konkursu.
#006205
W poniedziałek w miejscowości Kortine koło Monastiru w Tunezji 
rozpoczęły się zdjęcia do "Quo Vadis" Jerzego Kawalerowicza - 
podało biuro prasowe filmu. W Tunezji ekipa filmowa przebywać 
będzie do początu czerwca, następnie na krótko przeniesie się do 
Francji, m.in. w okolice słynnego akweduktu Pont du Gare. Od 
końca czerwca zdjęcia realizowane będą w Polsce - w Warszawie, 
gdzie jest już budowany rzymski amfiteatr.
#006206
Wystawę fotograficzną ukazującą starą, odchodzącą w zapomnienie 
warszawską Wolę, otwarto w Muzeum Woli. Prace, których autorami 
są uczniowie jednego ze stołecznych gimnazjów, można oglądać do 
18 maja.
#006207
Błękitem wypełnił amerykański artysta David Hammons sześć sal 
Zamku Ujazdowskiego, gdzie od wtorku będzie prezentowana jego 
wystawa "Real Life".   
#006208
Obrazy absolwenta warszawskiej ASP Pawła Nowaka pokryte 
woskowymi naciekami i rzeźby w kamieniu niemieckiego artysty 
Rainera Festa będzie można od wtorku ogladać na wystawie 
"Kamień. Wosk" w warszawskiej Galerii Studio.
#006209
Przy wileńskim pomniku Adama Mickiewicza odbyła się uroczysta 
inauguracja VII Międzynarodowych Spotkań Petyckich "Maj nad 
Wilią", w których bierze udział 15 polskich poetów z Litwy, 
Polski, Niemiec, Białorusi i Austrii.	
#006210
Amerykański aktor Douglas Fairbanks junior zmarł w niedzielę w 
Nowym Jorku w wieku 90 lat. 
#006211
Za 20 lat na świecie będzie żyło więcej alergików niż osób na 
nic nie uczulonych - alarmują alergolodzy. Obecnie 21 proc. 
Polaków jest alergikami, w Stanach Zjednoczonych to 40 proc. 
populacji. Sprzyja temu m.in. palenie papierosów - czynne i 
bierne, zanieczyszczenie powietrza oraz tzw. styl życia domowego 
-przebywanie w pomieszczeniach zamkniętych, klimatyzowanych, 
coraz rzadziej wietrzonych. Bardzo ważne są czynniki genetyczne, 
ale również tzw. zachodnia orientacja stylu życia - nadużywanie 
antybiotyków, dieta bogata w tłuszcze nienasycone, brak zakażeń 
bakteryjnych w dzieciństwie. "Okazuje się, że system szczepień, 
chroniąc nas przed jednymi chorobami, sprawia, że nasza 
odporność nie wykształca się w innych kierunkach. Stajemy się 
+podatni inaczej+" - powiedział podczas poniedziałkowej 
konferencji prasowej konsultant regionalny i wojewódzki w 
dziedzinie medycyny pracy w Katowicach Jan Kłopotowski.
#006212
Jeszcze przez kilkanaście dni mogą nam dokuczać meszki - drobne 
owady spokrewnione z komarami. Dla zwierząt są bardzo groźne, 
mogą spowodować nawet ich śmierć.  Ludzi gryzą dotkliwie, ale na 
szczęście nie przenoszą chorób zakaźnych. "Małe muszki 
najbardziej lubią czyste, dobrze natlenione wody i pastwiska. 
Stąd też najwięcej ich można spotkać na suwalszczyźnie, 
zamojszczyźnie, lubelszczyźnie i w regionie zielonogórskim" - 
powiedziała Ewa Durska z Muzeum i Instytutu Zoologii PAN. W 
Polsce żyje ok. 50 gatunków meszek. Atakują zwykle rano, 
wieczorem i przed burzą. U pogryzionych zwierząt reakcja 
alergiczna po ukąszeniu może być bardzo ciężka i spowodować 
nawet ich śmierć. Ludziom to nie grozi, ale osoby ciężko 
pogryzione powinny zgłosić się do lekarza. Nie wolno rozdrapywać 
ran po ukąszeniach. Dla złagodzenia skutków ukąszeń można zażyć 
wapno.
#006213
Uczeni i amatorzy pasjonujący się historią Wikingów szukają 
dowodów, że dopłynęli oni dalej na południe niż do Nowej 
Fundlandii, być może do wybrzeży stanów Massachussets, Rhode 
Island i Connecticut w USA - podał "The Washington Post". Na 
podstawie odkryć archeologicznych wiadomo już, że na prawie 500 
lat przed Kolumbem Wiking Leif Eriksson dotarł do Ameryki 
Północnej i założył tam osadę w Nowej Fundlandii - na wyspie u 
wschodnich wybrzeży Kanady. W 1960 odkryto pozostałości ośmiu 
budynków koło rybackiej wioski L'Anse aux Meadows na Nowej 
Fundlandii - resztki osady Wikingów nazwanej przez Erikssona 
"Vinland" (Kraina Winogron). Staroskandynawskie sagi: "Saga 
Grenlandzka" i "Saga Eryka Czerwonego" (ojca Leifa) mówią jednak 
aż o trzech osadach: Straumfjord, Leifsbuder (Obóz Leifa) i Hop. 
Straumfjord - jak uważają archeologowie - to prawdopodobnie 
osiedle w L'Anse aux Meadows. Wg nich pozostałe dwa były raczej 
tymczasowymi siedzibami znajdującymi się w tej samej okolicy. 
Duński biznesmen Jorgen D. Siemonsen finansuje jednak badania, 
które mają dowieść, że pozostałe osady mogły się znajdować albo 
na brzegu kanadyjskiej prowincji Nowy Brunszwik, albo na 
półwyspie Cape Cod w stanie Massachussets, nad zatoką 
Narragansett w stanie Rhode Island, lub też nawet w pobliżu 
dzisiejszego Nowego Jorku. 
#006214
Wnioski o powołanie nowych uczelni wyższych ma opiniować Rada 
Główna  Akredytacyjna, złożona z nauczycieli akademickich 
przewiduje projekt nowej ustawy o szkolnictwie wyższym. 
Obecnie opiniuje je Rada Główna Szkolnictwa Wyższego.
Nt. nowej ustawy przedstawiciele Rady Głównej Szkolnictwa 
Wyższego rozmawiali w Warszawie z premierem Jerzym Buzkiem. 
Projekt, opracowany przez resort edukacji, ma za dwa 
tygodnie trafić pod obrady rządu.
#006215
Politechnika Krakowska uruchomi od 1 października w Żywcu 
zamiejscowy wydział Inżynierii Elektrycznej i Komputerowej. W 
poniedziałek władze powiatu żywieckiego podpisały w tej sprawie 
umowę z uczelnią. Studia będą się odbywały w trybie zaocznym.
#006216
Holenderski uczony prof. Klaas Roelof Westerterp z Uniwersytetu 
Twente, specjalista z zakresu inżynierii chemicznej otrzymał  
tytuł doktora honoris causa Politechniki Warszawskiej. 
#006217
Międzynarodowy zespół naukowców ustalił po raz pierwszy kompletną 
strukturę chromosomu 21, najmniejszego ze wszystkich ludzkich 
chromosomów, odpowiedzialnego m.in. za chorobę zwaną mongolizmem.
#006218
W perspektywie pięciu do dziesięciu lat narządy klonowanych świń 
będą przeszczepiane ludziom - przepowiada prof. Ian McKenzie, 
dyrektor Instytutu Badawczego Austin w Melbourne.
#006219
Młodzi ludzie są szczególnie narażeni na zachorowanie na raka 
skóry. Ponad 80 proc. uszkodzeń skóry wskutek szkodliwego 
promieniowania słonecznego następuje przed 18 rokiem życia - 
dowodzi dr June K. Robinson. Szczególnie latem, w okresie 
najsilniejszego oddziaływania promieni słonecznych, rodzice 
powinni zadbać o zdrowie dzieci, przeciwdziałając zagrożeniom 
związanym z nadmiernym opalaniem. 
#006220
Dwójkę domniemanych hakerów aresztowano w Manili w związku ze 
śledztwem dotyczącym wirusa "ILOVEYOU", który zaraził miliony 
komputerów na całym świecie - podały źródła policyjne. Agenci 
Narodowego Biura Śledczego (NBI) zatrzymali 27-letniego 
mężczyznę i jego żonę. Policjanci filipińscy, którym w czasie 
rewizji towarzyszył agent amerykańskiego FBI, skonfiskowali 
dyskietki, czasopisma i inne materiały informatyczne. 
#006221
Wirus "ILOVEYOU", szalejący od ubiegłego tygodnia w sieci 
internetowej, w Japonii dotknął - według wstępnych szacunków - 
ponad 73 tysiące komputerów. W poniedziałek w Japonii zakończył 
się "Złoty tydzień" - okres świąteczny - i tysiące użytkowników 
sieci powróciło do pracy, by natychmiast przekonać się, że ich 
komputery padły ofiarą wirusa. Powracający po tygodniowej 
nieobecności do pracy Japończycy będą musieli uporać się z 
problemem, który kilka dni wcześniej dotknął komputery niemal na 
całym świecie.
#006222
Szkody spowodowane przez wirus informatyczny "ILOVEYOU" i jego 
pochodne od czwartku ubiegłego tygodnia szacuje się na 4,7 mld 
dol., a suma ta może jeszcze wzrosnąć - uważa kalifornijska 
firma badawcza.
#006223
W Tokio poinformowano o fuzji japońskiego operatora połączeń 
długodystansowych z amerykańską firmą internetową, Verio Inc. 
Partnerem koncernu z Englewood jest NTT Communications Corp, 
spółka-córka japońskiego giganta telekomunikacyjnego Nippon 
Telegraph and Telephone Corp. 
#006224
Żona i córka zastrzelonego w czerwcu 1998 szefa policji Marka 
Papały, wysłały do mediów list otwarty. Rodzina zastrzelonego 
policjanta oczekuje, że list wywoła refleksje "o dotychczasowej 
bezradności organów wymiaru sprawiedliwości". "Nie ma rzeczowej 
i krytycznej analizy przyczyn braku postępów śledztwa ws. 
zabójstwa Marka Papały - sprawa służy niektórym do zbijania 
kapitału politycznego" - napisała w liście rodzina zabitego. 
"Nie możemy się oprzeć wrażeniu, że pomimo braku realnego 
postępu śledztwa, sprawa była politycznie wykorzystywana"  
czytamy w liście. Według nich, odsuwano jednocześnie na plan 
dalszy ustalenie sprawcy lub sprawców zabójstwa. Rzecznik 
prasowy Komendanta Głównego Policji Paweł Biedziak powiedział 
PAP, że specjalna grupa śledcza w KGP "cały czas prowadzi 
czynności operacyjne i procesowe zmierzające do ustalenia i 
zatrzymania sprawców zabójstwa Papały". 
#006225
Za oszustwo odpowie przed sądem kierownik Profesjonalnej Szkoły 
Biznesu w Chorzowie, której słuchacze wpłacali czesne 
przekonani, że są studentami uczelni wyższej. Oszukanych zostało 
ponad 50 osób. "Szkoła ta nie miała żadnych uprawnień szkoły 
wyższej. Nie uzyskała żadnych dokumentów, które uprawniałyby do 
tego, aby jej słuchacze zgodnie z obietnicą uzyskiwali dyplomy 
licencjatów. Było to wyłącznie szkoła policealna" - powiedział 
Goławski. Studenci wpłacali do kasy szkoły - w zależności od 
tego za ile semestrów płacili - od 1400 do 8300 zł czesnego. Jan 
S. odpowie przed sądem za oszustwo. Grozi mu kara od sześciu 
miesięcy do 8 lat więzienia. 
#006226
Częstochowska policja zatrzymała mężczyznę, którego podejrzewa o 
rozprowadzanie alkoholu mogącego być przyczyną śmiertelnego 
zatrucia czterech osób i hospitalizowania siedmiu.
#006227
Tragicznie zakończyły się kilkuletnie waśnie sąsiedzkie dla 
jednego z mieszkańców miejscowości Kowale w woj. warmińsko-
mazurskim. Mężczyzna został najpierw porwany, pobity i 
podtopiony, a następnie zginął zaatakowany siekierą.
#006228
Z opublikowanych danych wynika, że w ubiegłym roku liczba 
poważnych naruszeń prawa w Stanach Zjednoczonych spadła o 7 proc.
#006229
III Rzesza kapitulowała w maju 1945 roku dwukrotnie. Stąd 
rozbieżności w dacie zakończenia wojny: 8 lub 9 maja - 
przypomniał zastępca dyrektora Wojskowego Instytutu 
Historycznego prof. Tadeusz Panecki. Na Zachodzie przyjęto jako 
dzień zakończenia wojny 8 maja 1945 roku, co wiązało się z 
podpisaniem kapitulacji Niemiec 7 maja w Reims we Francji. 
Rosjanie, którzy nie podpisywali aktu kapitulacji Niemiec, a 
jedynie asystowali przy jego podpisaniu, nie czuli się 
dostatecznie usatysfakcjonowani. Dlatego zażądali osobnego 
podpisania kapitulacji. Nastąpiło to o północy z 8 na 9 maja, 
czyli o godzinie 2.00 9 maja według czasu moskiewskiego. 
#006230
W niedzielę wybuchło w Polsce 337 pożarów lasu. W ich wyniku 
spłonęło ok. 200 hektarów lasów. To nie notowany od kilkunastu 
lat "czarny rekord" liczby pożarów jednego dnia. Od 5 dni w 
całym kraju obowiązuje trzeci, najwyższy stopień zagrożenia 
pożarowego. W wielu rejonach wilgotność ściółki spada nawet do 3 
proc. Od początku maja wybuchło już 1,7 tys. pożarów w lasach. 
Ogień strawił ok. 800 hektarów lasu. W ubiegłym roku najwięcej 
pożarów - 2106 - wybuchło we wrześniu. Przez 31 dni maja 1999 r. 
było ich mniej (1434) niż obecnie w pierwszych siedmiu dniach 
maja. Ponieważ prognozy pogody nadal nie przewidują opadów 
deszczu, tylko rozwaga i rozsądek ludzi może uratować lasy przed 
katastrofą - ostrzegają leśnicy. 
#006231
Zwycięzcy konkursu literackiego - uczniowie dolnośląskich szkół 
w Drołtowicach i Osieku Łużyckim: Karolina Hasiak i Marcin 
Szczech - odebrali z rąk Jolanty Kwaśniewskiej komputery dla 
swoich szkół.
#006232
Prawdopodobnie trudna sytuacja finansowa oraz groźba eksmisji 
były powodem samobójstwa 45-letniej mieszkanki Pabianic k. Łodzi. 
#006233
Przed legnickim sądem rozpoczął się proces w sprawie bójki dwóch 
byłych miejscowych radnych - lewicowego i prawicowego. Wbrew 
pozorom powodem konfliktu nie były poglądy polityczne, ale psy.
#006234
Pięć samochodów uszkodził kierowca tico przejeżdżając przez 
skrzyżowanie i chodnik na jednym z białostockich osiedli. 
#006235
Po jedenastu rundach rozgrywanych w Płocku 57. mistrzostwach 
Polski mężczyzn w szachach nadal prowadzi Michał Krasenkow 
(Polonia Plus GSM Warszawa), o pół punktu przed Tomaszem 
Markowskim (Stilon Gorzów Wlkp.).
#006236
Krystyna Pieczulis (AZS AWF Katowice) po raz trzeci z rzędu 
zwyciężyła w biegu maratońskim w Vancouver, otrzymując honorowe 
obywatelstwo miasta.
#006237
Niemiec Danilo Hondo z grupy Telekom wygrał po finiszu z 
peletonu piąty etap 53. Wyścigu Pokoju, który prowadził z 
niemieckiej miejscowości Riesa do Zgorzelca. Żółtą koszulkę 
lidera utrzymał Piotr Wadecki (Mróz Supradyn). 
#006238
Od poniedziałku nowym trenerem drużyny aktualnego wicelidera 
ekstraklasy piłkarzy ręcznych - Petro Płock został Krzysztof 
Kisiel. Jako asystent będzie mu pomagał Artur Góral.
#006239
Finałowy mecz Pucharu Saporty koszykarzy w 2001 roku 
zostanie rozegrany w Warszawie w hali Torwaru. Warszawski mecz 
będzie ostatnim finałowym spotkaniem rozgrywek o to trofeum.
#006240
Rywalkami polskich koszykarek w grupie B 19. finałów mistrzostw 
Europy juniorek (Cetniewo 14-23 lipca 2000) będą zespoły: 
Słowacji, Jugosławii, Rosji, Francji i Litwy. Losowanie odbyło 
się w poniedziałek w Warszawie. W grupie A zagrają: Hiszpania, 
Niemcy, Czechy, Łotwa, Grecja, Bułgaria.
#006241
Obradujący w poniedziałek zarząd klubu piłkarskiego Ruch 
Chorzów postanowił ukarać swojego zawodnika Marcina 
Baszczyńskiego "pokaźną karą finansową" - poinformował prezes 
Ruchu Krystian Rogala.
#006242
Mistrz świata Formuły Windsurfing Wojciech Brzozowski (MOS Era 
GSM Warszawa) i funboardowa mistrzyni świata Dorota Staszewska 
(Warszawa) - zwyciężyli na jeziorze Garda w windsurfingowych 
regatach - Trentino Cup.
#006243
Andrzej Person z Warszawy został wybrany w poniedziałek 
prezesem Polskiego Związku Golfa. Zastąpił on Piotra 
Kozłowskiego, który podał się do dymisji.
#006244
O utrzymanie w serii A: Legia Warszawa - Citroen Hochland Nysa 
1:3 (18:25, 25:21, 18:25, 21:25).Stan rywalizacji 3:1 dla Nysy, 
która tym samym pozostaław serii A. Legia spadła do serii B.
#006245
Reprezentacja Polski w piłce wodnej, choć zajęła ostatnie, 
trzecie miejsce w swej grupie, grać będzie w drugiej fazie 
kwalifikacyjnego turnieju do igrzysk olimpijskich w Sydney, 
rozgrywanego w Hanowerze.
#006246
Piłkarze Portugalii i Holandii zostali pierwszymi półfinalistami 
mistrzostw Europy do lat 16 rozgrywanych w Izraelu. Portugalia 
dopiero w rzutach karnych pokonała Niemcy 6:5, po regulaminowym 
czasie gry i dogrywce wynik był remisowy 1:1. Z kolei Holandia 
zwyciężyła Rosję 3:0.
#006247
Do regularnej bitwy doszło na trybunie stadionu w Woroneżu 
podczas meczu ekstraklasy piłkarskiej Rosji pomiędzy miejscowym 
Fakiełem i CSKS Moskwa. Kilka osób zostało odwiezionych do 
szpitala.
#006248
Szwajcarka Martina Hingis po zwycięstwie w turnieju hamburskim 
objęła ponownie przewodnictwo w rankingu najlepszych tenisistek 
świata WTA. 19-letnia Hingis wyprzedza o 108 punktów Amerykankę 
Lindsay Davenport. Na trzecią pozycję z piątej awansowała 
Francuzka Nathalie Tauziat.
#006249
Słowaczka Henrieta Nagyova i Patrycia Wartusch z Austrii 
awansowały do drugiej rundy tenisowego turnieju Warsaw Cup by 
Heros. Do Warszawy nie przyjedzie zwyciężczyni turnieju w Bol 
Słowenka Tina Pisnik. 
#006250
Rosyjscy hokeiści w poniedziałek publicznie przeprosili za 
swój słaby występ w mistrzostwach świata. Gospodarze mistrzostw 
po czterech kolejnych porażkach - z USA, Szwajacarią, Łotwą i 
Białorusią - zostali wyeliminowani w drugiej rundzie turnieju. 
#006251
W czerwcu na ulicach Oslo odbędzie się wyścig samochodowy, w 
którym za kierownicą jednego z samochodów zasiądzie biegacz 
narciarski Thomas Alsgaard.
#006252
Amerykanin John McEnroe wygrał w Raleigh tenisowy turniej 
weteranów. W finałowym meczu pokonał innego sławnego przed laty 
zawodnika, Szweda Matsa Wilandera 6:1, 6:4.
#006253
Trzej piłkarze zostali odsunięci od udziału w rewanżowych 
spotkaniach półfinałowych Ligi Mistrzów. To sankcje UEFA za 
żółte kartki, jakimi zostali ukarani w poprzednich meczach. W 
drużynie Realu Madryt, w meczu z Bayernem Monachium, nie będą 
mogli grać Aitor Karanka i Michel Salgado. Natomiast FC 
Barcelona wystąpi w spotkaniu z Valencią bez Gabriego.
#006254
Ciśnienie ulegnie niewielkim wahaniom. W południe - 1010 hPa. 
Słonecznie, tylko na zachodzie i południu miejscami rozwój 
chmur kłębiastych i po południu lokalnie przelotne deszcze i 
burze. Temp. maks. od 21 st. w Suwalskiem do 26 st. we wschodniej 
Małopolsce, jedynie nad samym morzem około 14 st. Wiatr słaby i 
umiarkowany, w czasie burz porywisty, z kierunków wschodnich. 
W Warszawie  słonecznie. Temp. maks. 25 st. 
#006255
"Polska nie ma wrogów w żadnym z państw świata ani blisko, ani 
daleko od swych granic" - zapewniał w Sejmie szef polskiej 
dyplomacji Bronisław Geremek. Kluby zgodziły się z głównymi 
tezami polityki zagranicznej. 
Podczas dorocznej debaty o polityce zagranicznej do jej 
podstawowych zadań Geremek zaliczył sprawy związane z integracją 
z Unią Europejską, bezpieczeństwem państwa, miejscem Polski w 
regionie i z polskimi interesami w sferze gospodarczej. 
Wg ministra w sprawie integracji z Unią "horyzontem organizującym 
nasze poczynania jest data 1 stycznia 2003, jako dzień gotowości 
do uzyskania członkostwa, i mamy nadzieję na uzyskanie tego 
członkostwa". 
Mówiąc o kontaktach z Rosją Geremek wyraził pogląd, że "formuła 
dobrego sąsiedztwa jest wystarczająco pojemna, aby w jej ramach 
dokonała się rozumna normalizacja stosunków między Rosją a 
Polską". 
Prezydent Aleksander Kwaśniewski uważa termin przystąpienia 
Polski do UE w 2003 roku za "cel ambitny i realistyczny". Jego 
zdaniem po ustabilizowaniu wewnętrznej sytuacji w Rosji i 
objęciu przez Władimira Putina urzędu prezydenta jest szansa na 
poprawę stosunków z tym krajem.
#006256
Zdaniem premiera Jerzego Buzka "sytuacja złotówki jest 
bezpieczna". "Nie ma powodów, by nerwowo reagować" - podkreślił 
premier przed wtorkowym posiedzeniem rządu, który ma dysutować o 
sytuacji gospodarczej. Wg premiera Buzka niedawny spadek kursu 
złotówki został spowodowany m.in. spadkiem kursu euro wobec 
dolara. "Nasza waluta jest silnie związana z euro" - powiedział 
premier. "To wszystko jest sytuacja płynna, bo upłynniliśmy kurs 
złotego" - dodał. Zapewnił, że "bank centralny kontroluje 
sytuację, a sytuacja budżetowa jest kontrolowana przez rząd". 
#006257
Prezydent Aleksander Kwaśniewski spotkał się z Konwentem 
Marszałków Województw. Samorządowcy żalili się prezydentowi, że 
ich budżety są skromne, wskazywali na potrzebę dalszej 
decentralizacji finansów publicznych. Wg podsekretarza stanu w 
Kancelarii Prezydenta Roberta Smolenia, ze spotkania wyraźnie 
wynika, że reforma administracji nie jest jeszcze doprowadzona 
do końca.
#006258
Lider AWS Marian Krzaklewski powiedział dziennikarzom, że "nie 
są przesądzone" zmiany personalne w rządzie, które zapowiadał w 
niedzielę, prezentując swoją "Strategię zwycięstwa". 
"Jest cały blok spraw i będziemy informować, jeśli będą z tego 
wynikać kwestie personalne, ale w tej chwili tego nie 
przesądzamy" - powiedział Krzaklewski pytany przez dziennikarzy 
w Sejmie, na czym zapowiadane zmiany mają polegać. Dodał, że nie 
proponował nikomu żadnych stanowisk.
#006259
Lider Stronnictwa Konserwatywno-Ludowego Jan Maria Rokita 
zapowiedział, że jeśli nie odbędą się prawybory prezydenckie w 
AWS, Stronnictwo może wystawić własnego kandydata. Zaprzeczył, 
że  Marian Krzaklewski proponował SKL stanowiska w rządzie. 
"Uważaliśmy, że trzeba rozstrzygnąć w prawyborach, kto powinien 
być kandydatem AWS w wyborach i jeśli te prawybory nie zostaną 
przeprowadzone to będziemy mieli duże kłopoty z poparciem dla 
Mariana Krzaklewskiego i będziemy poważnie zastanawiać się nad 
propozycją wysunięcia własnego kandydata. Jeżeli Krzaklewski 
wygrałby prawybory, popieralibyśmy go z całym entuzjazmem będąc 
lojalnymi względem swoich własnych propozycji, jeśli do 
prawyborów nie dojdzie, takiego poparcia nie ma" - powiedział 
Rokita  w radiu RMF/FM i Telewizyjnej Jedynce. Potwierdził, że 
prowadzone są rozmowy nt. kandydatatury Macieja Płażyńskiego.
#006260
Zdaniem premiera Jerzego Buzka, przypadające we wtorek 50-lecie 
Deklaracji Schumana "to właściwy moment, by tę ważnę w historii 
Europy datę zacząć zakorzeniać w naszej świadomości". "Już 
niedługo dzień Unii Europejskiej będzie także naszym dniem" - 
powiedział premier. 
Przypomniał, że ogłoszenie Deklaracji Roberta Schumana uważa się 
za początek integracji europejskiej. Dodał, że integracja z UE 
jest szansą dla Polski na zlikwidowanie dystansu do bogatszych 
krajów Unii. 
#006261
Prezydium Sejmowej Komisji Integracji Europejskiej 
zaproponowało, żeby jej członkowie, którzy jednocześnie pracują 
w innych komisjach, pilotowali prowadzone tam prace nad ustawami 
związanymi z procesem integracji z UE. Mimo sceptycyzmu wielu 
posłów powstała lista trzydziestu kilku ustaw czekających na 
rozpatrzenie w komisjach, które przypisano konkretnym posłom. 
Mają oni aktywnie, m. in. poprzez rozmowy z przewodniczącymi 
komisji i podkomisji, w których te ustawy są rozpatrywane, 
wpływać na przyspieszenie ich biegu. Mają też zwracać uwagę na 
ich zgodność z prawem europejskim. Przewodniczący komisji 
Tadeusz Mazowiecki zaapelował, żeby podjąć się tego zadania 
chociażby na próbę. Posłowie propozycję przyjęli bez entuzjazmu.	
#006262
Ustawa o języku polskim, która weszła w życie zobowiązuje 
władze, organizacje i instytucje uczestniczące w życiu 
publicznym do dbałości o poprawne używanie polszczyzny. 
Zagraniczne teksty - prawne, reklamy, czy instrukcje - muszą być 
tłumaczone na język polski. Posługiwanie się językiem polskim 
obowiązuje teraz w nazewnictwie instytucji, towarów i usług, w 
ofertach, reklamie, instrukcjach obsługi, informacjach o 
zakresie i warunkach gwarancji na towary i usługi, na etykietach 
towarów, na fakturach, rachunkach, pokwitowaniach itp. Napisy na 
szyldach i tablicach urzędów, instytucji, sklepów, a także w 
środkach transportu publicznego muszą być - zgodnie z ustawą - 
formułowane w języku polskim. 
Ustawa o języku polskim zastępuje dekret z 1945 o języku 
państwowym i języku urzędowania rządowych i samorządowych władz 
administracyjnych. 
#006263
Poseł AWS-ZChN Jacek Szczot oczekuje od premiera "przeprosin i 
sprostowania", w związku z - jego zdaniem - "obraźliwym" 
oświadczeniem szefa rządu w sprawie zajść antysemickich w 
Lublinie podczas Marszu Żywych 3 maja br. Szczot wygłosił w tej 
sprawie we wtorek oświadczenie z trybuny sejmowej.
Wcześniej list otwarty do premiera w tej sprawie przekazał 
mediom pos. Witold Tomczak (Porozumienie Polskie). Zdaniem 
Tomczakaoświadczenie premiera w sprawie incydentów związanych z 
Marszem Żywych "ośmieszyło powagę" urzędu i państwa polskiego. 
Swój list Tomczak odczytał we wtorek wieczorem z trybuny sejmowej.
"Oświadczenie premiera nie było wywołane niepotwierdzoną 
wypowiedzą izraelskiego parlamentarzysty. Informacje o 
zdarzeniach incydentalnych, ale takich, które w tym miejscu 
mogły być naganne, mieliśmy od wiarygodnych świadków. Informacje 
te zostały potwierdzone przez policję" - tłumaczył we wtorek 
rzecznik rządu Krzysztof Luft. 
#006264
Do późnych godzin wieczornych we wtorek w koalicji nie udało się 
doprowadzić do uzgodnienia wspólnego kandydata na prezesa IPN. 
10 maja upływa termin zgłaszania kandydatur do Kolegium IPN. 
Politycy AWS i UW mówili nieoficjalnie, że wg wstępnych ustaleń 
kandydatem na prezesa Instytutu jest senator Leon Kieres, a inny 
wcześniej wymieniany kandydat - prof. Andrzej Zoll - miałby 
zostać Rzecznikiem Praw Obywatelskich.
#006265
Polska jeszcze nie jest państwem prawa, bo zbyt wiele instytucji 
państwowych, które powinny prawo respektować, działa wadliwie - 
uważa Rzecznik Praw Obywatelskich prof. Adam Zieliński. Rzecznik 
podzielił się z dziennikarzami refleksami nt. swojej 4-letniej 
kadencji. Wg jego szacunków liczba spraw kierowanych do RPO 
wrasta z każdą kadencją rzecznika. Podczas kadencji Ewy 
Łętowskiej do biura wpływało co miesiąc ok. 2,5 tys. skarg, w 
czasie urzędowania Tadeusza Zielińskiego było ich ponad 3,3 tys. 
Obecnie liczba skarg wynosi 3,7 tys. miesięcznie. Rzecznik 
podał, że w ciągu całej jego kadencji przeważały sprawy związane 
z mieszkalnictwem, bezrobociem i pomocą społeczną. 
#006266
"Widziałem, jak w +Wujku+ strzelali ludzie ubrani w mundury 
podobne do uniformów plutonu specjalnego ZOMO" - mówił podczas 
rozprawy w procesie w sprawie pacyfikacji w stanie wojennym 
śląskich kopalń jeden z zomowców. Sąd Okręgowy w Katowicach 
przesłuchał we wtorek 9 świadków - biorących udział w 
pacyfikacji w grudniu 1981 śląskich kopalń "Wujek" i "Manifest 
Lipcowy"  - byłych zomowców, którzy w milicji odbywali wtedy 
zastępczą służbę wojskową. Na rozprawie stawiło się tylko 2 
spośród 22 oskarżonych zomowców. Następna rozprawa 10 maja. 
#006267
Placówki zdrowia gromadzą olbrzymie ilości niepotrzebnych danych 
osobowych, których nie potrafią odpowiednio zabezpieczyć i 
przetworzyć - przyznali dyrektorzy zakładów opieki zdrowotnej na 
konferencji "Ochrona danych medycznych i ich przetwarzanie" w 
Warszawie. Wtorkowe obrady zdominowała dyskusja o relacjach 
między świadczeniodawcami a kasami chorych. 
Wymagań kas nie chciała zrozumieć Ewa Kulesza - Generalny 
Inspektor Ochrony Danych Osobowych. "Po kasach spodziewam się, 
że będą żądały od placówek medycznych tylko numeru pesel ich 
pacjentów. Inne metody identyfikacji nie są im potrzebne."
#006268
Ryszard Syroka (SLD) został wybrany nowym przewodniczącym Rady 
Gminy Warszawa-Centrum. Jednogłośnie wybrali go uczestniczący w 
sesji radni SLD i UW. Radni AWS nie wzięli udziału  w obradach. 
Wcześniej radni SLD i UW odwołali z tej funkcji Henryka Skrobka 
(AWS), przebywającego na zwolnieniu lekarskim. 
#006269
Początek 2005 roku jest najpóźniejszym możliwym terminem 
rozszerzenia Unii Europejskiej - oświadczył we Frankfurcie nad 
Odrą odpowiedzialny za powiększenie Unii komisarz Guenter 
Verheugen. 
Wg niego Unia zamierza do końca urzędowania obecnej komisji 
europejskiej, przypadającego na styczeń 2005 r., przyjąć 10 
krajów. Termin późniejszy - jak mówił - dotyczy Bułgarii i 
Rumunii. 
Verheugen nazwał Polskę "krajem kluczowym" w procesie 
poszerzenia Unii. Rola Polski wynika - zdaniem komisarza - nie 
tylko z jej potencjału gospodarczego, ale również faktu, że 
właśnie w Polsce zapoczątkowane zostały procesy polityczne, 
które doprowadziły do jedności Europy.  
#006270
Deklaracja Roberta Schumana z 9 maja 1950 "zmieniła bieg 
historii" - ocenił na uroczystej sesji poświęconej 50-leciu 
ogłoszenia idei integracji europejskiej szef Komisji 
Europejskiej Romano Prodi. 50 lat temu, 9 maja 1950 roku, 
ówczesny szef francuskiej dyplomacji Robert Schuman zaproponował 
rządowi Niemiec Zachodnich współpracę przy wydobyciu węgla i 
produkcji stali w ramach organizacji otwartej także dla innych 
państw Europy. Plan Schumana został przyjęty przez 6 państw, 
które w 1951 podpisały traktat powołujący Europejską Wspólnotę 
Węgla i Stali. Organizacja ta stała się pierwszym etapem na 
drodze do powstania w 1957 Europejskiej Wspólnoty Gospodarczej 
(EWG) - poprzedniczki Unii Europejskiej. 
Prodi przypomniał, że UE stoi przed jednym z największych wyzwań 
w swojej historii - poszerzeniem o nowe państwa Europy Środkowej 
i Wschodniej. "Przygotowując się do powitania 13 nowych krajów 
musimy być pewni, że demokracja, prawa człowieka i zdrowa 
gospodarka są w nich normą" - powiedział. 
#006271
11 tys. żołnierzy i weteranów przemaszerowało w Moskwie w 55. 
rocznicę wygrania II wojny światowej przed trybuną, na której 
stał nowy prezydent Rosji Władimir Putin. Na wezwanie partii 
komunistycznej kilka tysięcy osób uczestniczyło w centrum miasta 
w alternatywnych obchodach Dnia Zwycięstwa. 
"Drodzy frontowcy! Z wami przywykliśmy zwyciężać" - zwrócił się 
do kombatantów Putin z trybuny ustawionej przed Mauzoleum 
Lenina. Na trybunie oprócz niego znajdował się również poprzedni 
prezydent Rosji Borys Jelcyn i były prezydent ZSRR Michaił 
Gorbaczow. Komuniści przeszli natomiast główną ulicą rosyjskiej 
stolicy, Twerską, a demonstrację zakończyli mitingiem na 
Łubiance, gdzie obecnie mieści się rosyjski kontrwywiad. 
Przywódca stalinistów Wiktor Anpiłow wezwał do odbudowania 
jednej partii komunistycznej "opartej na zasadach Lenina-
Stalina". 
#006272
Jeden czołowych dowódców czeczeńskich, Szamil Basajew, zagroził 
rozszerzeniem wojny na inne południowe regiony Rosji, jeśli 
wojska federalne nie wycofają się z Czeczenii do końca maja.
"Ogłosimy dżihad (święta wojna) na całym Kaukazie, wszędzie, 
gdzie znajdują się agresorzy" - oświadczył na stronie 
internetowej bojowników czeczeńskich. 
Źródła rosyjskie podały tymczasem, że funkcjonariusze rosyjskich 
służb bezpieczeństwa zatrzymali w Czeczenii dyrektora Narodowej 
Służby Bezpieczeństwa przy prezydencie Maschadowie, Ibrahima 
Chułtygowa. 
#006273
30 mieszkającym w Żytomierzu Polakom wręczono w rocznicę 
zakończenia II wojny światowej krzyże kombatanckie. To honorowe 
odznaczenie przyznał im Urząd ds. Kombatantów i Osób 
Represjonowanych w Warszawie. Szef Urzędu Jacek Taylor 
powiedział na uroczystości, że być może już w czerwcu miejscowi 
kombatanci dostaną też świadczenia pieniężne od rządu polskiego. 
Na razie wręczono im po 12 hrywien (ukraińska emerytura 
kombatancka wynosi ok. 80 hrywien - ok. 70 zł).
#006274
Około 15 tys. byłych polskich więźniów politycznych Trzeciej 
Rzeszy otrzyma pomoc w wysokości po 400 dolarów ze Specjalnego 
Funduszu dla Ofiar Holokaustu, utworzonego przez Szwajcarię. 
Porozumienie w tej sprawie podpisano w ambasadzie RP w Bernie na 
uroczystości z udziałem prezesa Funduszu, Rolfa Blocha, i 
wiceprezesa Fundacji Polsko-Niemieckie Pojednanie, Jana Parysa. 
Od czasu utworzenia Funduszu w 1997 r. pomoc otrzymało około 28 
tysięcy Polaków, w tym polscy Żydzi i Romowie. Oczekuje się, że 
Fundusz zakończy działalność z końcem tego roku, rozdzieliwszy 
pomoc ogółem wśród około 310 tysięcy osób. 
#006275
Norwescy pracodawcy i związki zawodowe osiągnęli porozumienie w 
sprawie płac pracowników sektora prywatnego. Oznacza to, że 
trwający od sześciu dni strajk został zakończony.
Strajk został proklamowany w ubiegłą środę na znak protestu 
przeciwko osiągniętemu wcześniej porozumieniu płacowemu na rok 
bieżący, które przewidywało wzrost uposażeń o 3,5-4,0 procent. 
Ostatecznie pracodawcy zgodzili się na 4,6 procent.
W proteście uczestniczyło około 86 tys. pracowników przemysłu, 
transportu, hotelarstwa i mediów, co doprowadziło między innymi 
do przerwania eksportu norweskiej ropy naftowej spod dna Morza 
Północnego. 
#006276
W Berlinie rozpoczął się proces trzech byłych wysokiej rangi 
wschodnioniemieckich funkcjonariuszy partyjnych, 
współodpowiedzialnych za śmierć osób zastrzelonych przy próbach 
forsowania Muru Berlińskiego.
Trzej oskarżeni to 69-letni Herbert Haeber, także 69-letni 
Siegfried Lorenz oraz 70-letni Hans-Joachim Boehme. Mają oni 
odpowiadać za śmierć czterech uciekinierów, zastrzelonych w 
rejonie Muru w latach 1984-1989. Wszyscy trzej byli członkami 
Biura Politycznego ówczesnej NRD-owskiej partii komunistycznej 
SED. Jak stwierdzono w akcie oskarżenia, na posiedzeniu tego 
gremium nie uczynili nic, by powstrzymać rozlew krwi w rejonie 
Muru - przeciwnie, opowiedzieli się za stosowaniem drastycznych 
środków wobec uciekinierów. 
#006277
Mediolański sąd drugiej instancji oddalił zarzuty o korupcję 
wobec przywódcy włoskiej opozycji, byłego premiera Silvio 
Berlusconiego.
W 1998 roku sąd pierwszej instancji skazał telewizyjnego magnata 
na 2 lata i 9 miesięcy więzienia za łapówki, które dawał 
funkcjonariuszom policji skarbowej w zamian za mniejsze podatki 
dla swego telewizyjnego imperium - Fininvestu. Berlusconi nie 
spędził w więzieniu ani jednego dnia. Odwołał się do sądu 
drugiej instancji.
#006278
Rebelianci muzułmańscy na południu Filipin przemieszczają 
zakładników, podzieliwszy ich na grupy, żeby uniemożliwić siłom 
rządowym ich odbicie - poinformowali przedstawiciele władz. 
Islamiści filipińscy 23 kwietnia porwali z Malezji 21 osób, w 
